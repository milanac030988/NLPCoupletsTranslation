大越史記續編序
國之有史尙矣
我越歷代史記先正黎文休潘孚先作之於前吳士連武瓊述之於後
其間事蹟之詳畧政治之得失莫不悉備於記载之中
但未行鋟梓更手傳筆因循抄録不䏻無陶陰帝乕之疑
迨至
我朝玄宗穆皇帝臨御之𥘉頼弘祖陽王興建治平造就𭓇問命宰臣范公著等參考𦾔史有如史記外紀本紀全書本紀實録並依前史名例又參究編述自國朝荘宗裕皇帝至
神宗渊皇帝增入國史命曰本紀續編付諸刊刻十纔五六
第事未告竣猶藏於秘閣
求䏻繼其志而述其事纂其要而集其成盖必有待於今日矣
欽帷皇上陛下理會道源緝熙敬學寔頼大元帥綂國政上聖父師盛功仁明
威德定王整頓乾坤綱維治教專委欽差節制各處水歩諸營兼掌政權太尉晉國公鄭柄賛㐮治化振作文風深帷史記之中明是非而公好惡森乎華衮斧鉞之榮嚴寔為萬世衡鑑
乃於事幾之暇特命臣等訂考𦾔史訛者正之純者録之
其世次凣例年表一如前所著述
又蓃獵𦾔跡參諸野史類編自玄宗穆皇帝景治之𥘉年至嘉宗羙皇帝德元之二年凣十有三載事實亦命曰本紀續編
書成上進御覽遂命工刊刻頒布天下使徔前
天百年未集之事績遹底于成
天下之人目是編者豁然如覩青天坦然如循大路
善者知所激昂惡者知所懲𠬠
推而為脩齊治平之極功綏来動和之大效端在是矣
謹序
𠱾
正和十八年嵗在丁丑仲冬榖日
奉㫖考編特進金紫榮禄大夫參從刑部尙書知中書監萊山子臣黎僖
光進慎禄大夫陪從户部右侍郎廉堂男臣阮貴德
弘信大夫陪從太僕寺卿知侍内書寫兵番臣阮公董
弘信大夫陪從鴻矑寺卿知侍内書寫户
番臣武城
弘信大夫陪從奉天府尹知水師臣何宗穆
進功郎陪從吏科級事中知侍内書寫户番臣阮行
進功郎户科給事中臣阮致中
進功郎工科給事中臣阮當褒
謹事郎翰林院校理臣阮邁
謹事佐郎翰林院校討臣阮湖
謹事佐郎翰林院校討臣吳公擢
進功郎昭文舘司訓臣陳附翼
進功郎昭文舘司訓臣杜公弼
内差特進金紫榮禄大夫司禮監總太監副知侍内書寫兵番寬海侯臣范廷僚奉監謄刊
内差特進金紫榮禄大夫司禮監同知監事僉知歩兵書寫令史校義侯臣阮成名奉監謄刊
内差特進金紫榮禄大夫司禮監左監丞
珪祥侯臣阮俊堂奉監謄刊
内差特進金紫縈禄大夫司禮監左監丞望祥侯臣吳冠倫奉監謄刊
特進金紫縈禄大夫少卿副勾󰧇将臣吏燿堂子臣吳德勝奉㸔謄寫
副該合将臣吏少卿洪江男臣棃仕勳奉属㸔謄
優中侍内書寫兵番臣髙登朝奉謄
優中侍内書寫兵番臣杜公廉奉謄
優中侍内書寫水兵番臣鄧有斐奉謄
優中都吏臣阮有德奉謄
梓人紅录柳幢等社人奉刊
大越史記續編書
國史何為而作也盖史以記事為主
有一代之治必有一代之史
而史之載筆持論甚嚴如黼黻至治與日月而並明铁鉞亂賊與秋霜而俱厲
善者知可以為法惡者知可以為戒䦕係治體不為不多
故有爲而作也
粤自我國繼天地之開闢鴻庞氏首出御世歷至國朝黎恭皇有君有臣有體統其政治之得失世道之隆汚禮樂之興󰲝人物之賢否莫不僃載
於史󰀋之中
試嘗考之昔翰林院學士兼國史院監修黎文休承陳太宗之命編大越史記自趙武帝至李昭皇及修史官潘孚先奉皇朝仁宗命續編大越史記自陳太宗至明人還國
其抑揚大義已昭昭於史筆之公論矣
迨聖宗淳皇帝稟睿智之資厲英雄之志拓土開疆創法定制尤䏻留意史籍
乃於洪德十年間命禮部左侍郎兼國子監司業吳士連纂修大越史記全書
繼以
襄翼帝於洪順三年命兵部尙書兼國子監司業兼史官都總裁武󰔂撰大越通鑑述自鴻庞氏至十二使君别為外紀自丁先皇至國朝太祖髙皇帝大定天下𥘉年為本紀
其筆削大法又炳炳於史筆之徵㫖矣
至於洪順六年又命少保禮部尙書東閣大學士兼國子監祭酒知經筵事󰦛書伯黎嵩𢮪大越通鑑總論可謂篤志於史學而其是非亦不䏻逃於公議矣
暨光紹五年又命禮部尙書史官副都總裁知
昭文舘秀林局鄧鳴謙作詠史詩集亦可謂䏻求諷詠於詩而考見其得失矣
由是而觀編集國史者屢至再四但未刊板頒布致傳録錯繆不䏻無亥豕魚魯之失
若不委之板正何以洗相沿之故習㢤
欽惟皇上陛下嗣守丕基率循大卞日與大元帥掌國政尙師西王整飭紀綱作興文教專委欽差節制各處水步諸營兼總政柄太尉宜國
公鄭根典司政本講求治理深知夫史乃正當時之名分示來世之勸懲
於是渙起宸斷紬繹書史特命臣與左侍郎臣楊㵆右侍郎臣胡士揚臣阮國櫆臣鄧公瓆寺卿臣阮公壁東各神裴廷貟侍書臣陶公正待制臣吳珪府尹臣阮廷正給事中臣阮公弼翰林臣阮曰庶臣武惟斷等訂改國史自洪庞氏至恭皇紀义命續編自荘宗裕帝至
神宗淵皇帝萬慶年間述為成書鋟梓頒行
臣等自知󰔹線其才甕天其見目不業侯萬軸骨不世南秘書其才又出於黎鄧諸君子之下安敢馳鶩於數千載之上以僃補綴者㢤
然既叨承成命不敢以淺拙辭
因共加蒐獵間見抄録遺舛字義蹇澁乃推尋意義之中補輯一二使讀者易曉非敢妄為附會臆説
又摭取自洪庞氏至吳使君題曰大越史記外紀全書自丁先皇至我
國朝太祖髙皇帝為本紀全書並依如前史臣吳士連武瓊等之所着述也
其自國朝太宗至恭皇則因前書所載題曰本紀實録
又參究登柄野史及畧取當時所献各遺編述自國朝庄宗裕皇帝至神宗淵皇帝增入國史命曰大𧻗史記本紀續編
總分爲二十三卷
凣所續編其繋年之下非正統者及北朝年號皆两行分註
與夫凣例所書
一遵前史書式
皆所以尊正統而黜僭偽󰁮大綱而昭監戒耳
間或字義之未精句法之未當幸賴博洽諸君子補正之使人知是史之作其言正治亦古史之尙書其寓褒貶亦魯史之春秋󰱃有補於治道有裨於風教是亦考正之一助云
旹
景治三年歳在乙巳仲秋節榖日
賜戊辰科同進士出身參從吏部尙書兼東閣大𭓇士少保燕郡公臣范公著奉編
大越史記外紀全書
史以記事也而事之得失為将來之鑒戒
古者列國各有史如魯之春秋晉之擣杌楚之乘是已大越居五嶺之南乃天限南北也
其始祖出於神農氏之後乃天啟真主也所以䏻與北朝各帝一方焉
奈史籍闕於紀載而事實出於傳聞文涉恠誕事或遺忘以至謄寫之失真紀録之繁冗徒為嵬目将何鑒焉
至陳太宗始命學士黎文休重修自趙武帝以下至
李招皇初年
本朝仁宗又命修史潘孚先續編自陳太宗以下至明人睘國皆以大越史記名
然後歷代事蹟彰可鑒
文休陳時大手筆也孚先聖朝故老人也皆奉詔編其本國之史旁蒐遺史會輯成書史後之覽者無遺憾焉可也
而記志猶有未僃義例猶有未當文字猶有未安讀者不能無憾焉
獨胡宗鷟越史綱目有作書事慎重而有法評事切當而不冗殆亦庶幾
然而兵
火之後其書不傳
盖成之至難
意若有待
皇上中興崇儒重道儒典考文廼於光順年間詔求也史及家人所藏古今傳記悉令奏進以僃參考
又命儒臣討論編次臣前在史院嘗預焉及再入也而其書已上進藏之東閤莫得之見
竊自惟念幸祭明時漸無補報輙不自揆取先正二書校正編摩增入外紀一卷凣若干卷名曰大越史記全書
事有
遺忘者補之例有未當者正之文有未安者改之間有𦎍惡可以勸懲者贅鄙見於其後
極知僭妄罪無所逃然職在當為不敢以才識謭陋為辭
謹編定成書留之史舘
雖未能公是於萬年猶足資󰏲考之一助云
洪德十年歳在己亥冬至節
賜大寶壬戌科同進士禮部右侍郎朝列大夫兼兼史官修𢮪吳士連序
擬進大越史記全書
禮部右侍郎朝列大夫兼國子監司業兼史官修撰臣吳士連兹者伏𫎇聖恩除臣舘職臣取前大越史記二書參以野史輯成大越史記全書謹謄為十五卷奏進
臣吳士連成惶誠恐󰏲首頓首上言伏以
文風大振適當景運之興史筆重修載纂歷朝之紀
俯殫管見󰱆達隆知
臣竊惟古有信書國之大典所以紀國綂之離所以明治化之隆污
盖欲垂監戒於将來𡸈特著幾徵於既徃
必善惡具形褒貶始足示於勸懲
必翰墨久役心神方可觀於著述非苟作者𡸈易言哉
鷖大越史記之書載前代帝王之正
粤肇南󰘊之繼嗣實與北朝而抗衡
綂緒之傳億萬年與
天罔極英明之君六七作于古有光
雖強弱時或不同而豪傑世未嘗乏
觀之在昔厥有可󰏲
吳氏以前慨亂多而治少李氏而後漸世变以風移
夫極治者亂生而履霜者氷至
賊臣因之盜㨿敵國以是來侵
满地干戈莫匪狂明之㓂一國圖籍翻為洁劫之灰
欲求事跡於煨烬之餘難免是非於亥豕之辨
於皇昭代思釆陳編下明詔以購求蒐散書而萃集
既命朝士檢閲討論又
勑儒臣縂裁潤色
務兹簡實捐彼浮華
臣當直舘之初得預濡毫之列
倐遭家禍莫覩成書
念夙志之未酧釆羣言而增校
僃歷代君臣之蹟明古今治亂之原
歳周於上而天道明統正於下而人紀立
以至禮樂征伐與夫制度紀綱莫不正其謬訛補其闕畧
間有䦕於風化附臆説以𭛁明
名曰大越史記全書增入鴻庞蜀王外紀總若干卷今已成編
效馬史之編年第慚補綴法麟經之比
事敢望謹嚴
但於彜倫日用之常與其致知格物之學嘗於燕暇少僃覽觀
傳信傳疑期汗青之無愧繁辝繁事庶文献之足徵
臣吳士連下情無任瞻天仰聖激切屏營之至謹装潢成帙封全隨表上進以聞
洪德十年歳在己亥冬至節
篡修大越史記全書凣例
一是書之作本黎文休潘孚先大越史記二書參以北史野史傳至諸本及所傳授見聞考技編輯爲之
其記始於吳王者王我越人當南北分争之時䏻󰈫亂興󰘊以繼䧺王趙武之統故也今依武瓊所󰖠著本紀全書水自丁先皇以明其大一統也
一歷代帝王在位久近前帝前王於某年創業以是年爲在位之首年至某年崩薨禪讓或弑後帝後王即位改元則是年猶爲前帝前王在位
之末年
其或崩薨禪讓在某年之春夏則是年爲後帝後王在位之首年而春夏之月爲前帝前王之奇零月如崩薨禪讓在嵗終逆數在位之年猶有不盡之月亦爲奇零月
至若楊日禮僣位雖已逾年然陳家曆數猶相接故以前年属裕宗後年属藝宗而通計焉附録日禮
一涇陽王爲大越始封之王與帝宜同時故紀元與帝宜初年同
一外紀所載本之野史其甚恠𧩙者?之不録
䧺
䧺王以上無年表者世主傳序不可得而知也或云十八世恐未必然
一趙紀當北朝漢高惠文景之世以建亥爲嵗首者庶考之朱子綱目不爲謬矣
一每年甲子之下分註止書曆代繼正統者其餘列國不書無接我也
如吳魏南漢事有接我則書某主
一凣紀本事而涉前後事本事大書前後事分註庶得耳見無遺
一北朝歷代主皆書帝與我各帝一方也
一凣我越人憤北人侵暴因人心甚惡攻弑郡守以自立皆書起兵稱國
不幸而敗亡者亦書起兵以予之
一士王之時雖有守任然王以諸侯當國國人皆呼爲王守任徒爲虚設而王之貴重威服百蠻不下趙武後代追封王爵故表而出之𭁈諸王同
一前後李南帝乃當時稱號非真即皇帝位故生
則書帝沒則書薨從諸侯例
一趙越王時李天寳雖稱王立國然其迹微國統已属趙王故附錄于趙紀
一布蓋王豪富勇力亦一時之䧺
然乘亂用杜英翰計圍都護府守任官病子乃入居府治未正位號尋沒其子始尊以王爵故微之也
一北人守任有政蹟者必書好善惡惡人心所同天下之公也
一十二使君乘時無主各㨿地自守莫䏻相統然
吳昌熾以正統書吳是之後也
一楊三哥前後胡皆以王莽篡例書名者沮僣?也
一黎大行雖承正統然衛王璿猶在紀元分註?宋太祖之於周鄭王也
一黎中宗即位三日而遇害雖未逾年然諸王争立凣八月實中宗嗣位之年
故書之爲君以正臥朝篡弑之罪而以嗣位一年數焉
一衛王靈德前已即帝位後降王爵從史法書曰
廢帝
一簡定即位建元在丁亥年十月而稱一年者尊正統黜僣僞與紹慶元年同
一陳末二胡之後明人併㨿凣二十年止以四年属明者盖癸巳以前簡定重光猶係陳緒戊戌以後我朝太祖高皇帝已起義兵故不以属明書正國統也
一人名地名有考㨿分註其下無則闕之
一凣書日舊史甲子有闕依日庶書之
一凣正誤必分註所由庶無惑於舊史間猶謬誤知者幸正之
續編凣例
一外紀全書自鴻庞氏至吳使君舊史編爲一集并本己全書自李太祖至昭皇編爲一集自陳太宗至明宗編爲一集陳憲宗至重光帝編爲一集及本己實錄國朝聖宗淳皇帝?載爲一集
兹以其刪繁每
一集分爲上下二集以便觀覽
一恭皇爲權神莫登庸篡弑自丁亥至壬辰九六年無有位號則以次年紀之
其莫僣則两行分註於次年之下以尊正統沮僣竊也
一莊宗自癸巳年起義即位于行在萬賴󰀋雖未混一中元亦以正統書之明其爲帝胄承大統也
一中宗英宗起義即位並以繼統書之明國緒相傳也
一神宗在位二十五年書爲神宗上其遜位六年書在真宗紀又復帝位十三年書爲神宗下
凣例畢
外紀
〇卷之一
鴻庞氏紀起壬戌至癸卯年凣二千六百二十二年
涇陽王
貉龍君
䧺王凣十八世皆号䧺王
後王
安陽王
〇卷之二
趙氏紀起甲午至庚午凣九十七年
武帝在位七十一年
文王在位十二年
明王在位十二年
属西漢紀起辛未至己亥凣一百四十九年
徵女王紀起庚子至壬寅凣三年
徵王在位三年
属東漢紀起癸卯至丙寅凣一百四十
前李南帝在位七年紀元者一
天德凣七
趙越王紀起戊辰至庚寅凣二十三年
附桃郎王
趙越王在位二十三年
曲節度父子共十四年
楊正公在位八年
吳氏紀起己亥至丁卯凣二十九年
前吳王在位六年
楊三哥簒位六年
先皇在位十二年紀元者一
太平凣十二
廢帝在位一年仍太平年號
黎紀起辛巳至己酉凣二十九年
大行皇帝在位二十四年紀
景瑞凣四
〇卷之二
李紀起庚戌至乙酉年凣二百十六年
太祖皇帝在位十八年紀元者一
順天凣十八
太宗皇帝在位二十七年
〇卷之三
聖宗皇帝在位十七年紀元者五
龍瑞太平凣四
彰聖嘉慶凣七
龍章天嗣凣三
天貺寳象凣一
天符睿武凣七
天符慶壽凣一
神宗皇帝在位十一年紀元者二
天順凣六
天彰寳嗣凣五
〇卷之四
英宗皇帝在位三十七年紀元
天嘉寳祐凣三
治平龍應凣五
惠宗皇帝在位十四年紀元者一
建嘉凣十四
天章有道凣一
昭皇在位一年仍天章有道號
聖宗皇帝在位二十一年紀元者二
紹隆凣十五
寳符凣六
仁宗皇帝在位十四年紀元者二
紹寳凣六
重興凣八
〇卷之七
憲宗皇帝在位十二年紀元者一
開祐凣十二
裕宗皇帝在位二十八年紀元者二
附楊日禮六月以後
〇卷之八
廢帝在位十二年紀元者一
昌符凣十二
順宗皇帝在位九年紀元者一
光泰凣九
少帝在位二年紀元者一
後陳紀起丁亥至癸巳凣七年
簡定帝在位二年紀元者一
興慶凣二
重光帝在位五年紀元者一
重光凣五
順天凣六
〇卷之十一
太宗文皇帝在位九年紀元者二
紹平凣七
大寳凣二
仁宗宣皇帝在位十七年紀元者二
〇卷之十三
聖宗淳皇帝上
洪德凣二十五
〇卷之十四
憲宗睿皇帝在位七年紀元者一
景統凣七
肅宗欽皇帝在位一年紀元者
端慶凣五
〇卷之十五
㐮翼帝在位七年紀元者一
洪順凣七
陀陽王在位六年紀元者一
光紹凣六
恭皇在位五年紀元者一
〇卷之十六
莊宗裕帝在位十六年紀元者一
元和凣十六
附莫登瀛大正八年
福海廣和六年
福源永定一年景曆一年
洪福凣一
附莫福源光寳五年
茂洽淳福五年崇康六年
〇卷之十七
世宗毅皇帝在位二十七年紀元者二
神宗淵皇帝上在位二十五年紀元者三
永祚凣十
德隆凣七
陽和凣八
真宗順皇帝在位七年紀元者一
玄宗穆皇帝在位九年紀元者一
景治凣九
嘉宗美皇帝在位四年紀元者二
陽德凣三
德元凣一
皇黎朝萬萬世
越鑑通考總論
臣聞󰔄典即󰔄書自孔子刪尙書以為典謨而帝王脩齊治平之道益彰
春秋本魯史自孔子脩春秋以定褒貶而天子與禮命討之權益重
是以聖帝明王之治天下有志於任君師之責不可不究帝王之學有志於究帝王之學不可不明古今之理
然則諸史有作所以為歷大人君之黾鑑意在矣
欽惟皇上陛下聖學髙明道心純粹紹祖功宗德之休
應天與人㱕之會大業既成治功已定乃銳意太平留心墳典有志於帝王之學洞究乎聖賢之書
覧聖宗淳皇帝天南餘暇諸集而監夫聖謨典則之詳
懌德宗建皇帝樂宛餘閑各編而會夫帝範渊原之意
燕暇則隨事詩賦
言形警戒即󰔄舜勑天之𰙔也噐皿則寓理制銘心存脩省即殷湯盤銘之戒也
凡其經天緯地之文治國齊家之道靡
不貫通
日啟經筵講求治理
乃命兵部尙書國子監司業兼史舘都總裁臣武瓊𪮙越鑑通考述自洪庞氏至十二使君列為外紀自丁先皇至國朝太祖髙皇帝大定之初年着為本紀凡二十六卷
大而三綱五常之道以至事物細微之理莫不該載
又命秘書監黄樞等寫為列本以垂永久
於是
皇上陛下以宸心淵廣而包括乎乾坤以天智光明而洞燭乎日月欲撮其大要使一覧之間而天地綱常之道益著常王治平之道益明如大綱既舉而󰕛目畢張如明鏡既懸而萬象皆照其有關於世教者大矣
乃命臣黎嵩為之總論
顧臣學識迂踈見聞淺薄奚足以商確古今𭛁揮至理
然既叨奉明詔敢不對揚聖天子之休命乎臣謹拜手󰏲首而献論曰臣聞
周易曰有天地然後有萬物有萬物然後有夫婦有夫婦然後有父子有父子然後有君臣
此綱常之道所由著也
大學曰心正而后身脩身脩而后家齊家齊而后國治國治而后天下平
此治平之道所由行也
然則天地之道不能外綱常以立極帝王之道𡸈䏻外綱常以為治㢤粤自洪庞氏經陽王繼神農之後娶洞庭君女明夫婦之道正風化之原
君焉則以德化民垂衣掑手民焉則耕田𮢶井出作入息其炎帝太
古之風󰊹貉龍君繼鴻庞之世娶甌貉氏女而生有百男之祥百粤之祖實始於此享國歷年最為久長富壽多男自古以來未之有也
䧺王嗣貉龍之統務施德惠而撫綏其民專事農桑之業靡有兵戈之警繼世子孫並以䧺王為號祚凡十八世𡻕經二千餘年結䋲為政民無詐偽可見淳厖樸野之俗矣
後王德衰怠於政事廢武僃而不脩󰱏酒色以為樂蜀兵一至而國綂遂亡
安陽王西徒巴蜀南烕䧺王都于螺城
保有甌貉得龟爪之弩却秦人之兵狃於戰勝安樂而驕趙兵來攻而邊疆失守
趙武帝承秦之亂奄有領表都于番禺與漢髙祖各帝一方有爱民之仁有保󰘊之智
武功懾乎蠶叢文教振乎象郡以詩書而化訓國俗以仁義而固結人心教民耕種國富兵強至於遣使一節詞極謙遜南北交歡天下無事享國百有餘年真英雄才畧之主也
文王以武帝之嫡孫纘承𦾔業凡其制度典章一遵先王成憲感鄰以義却敵
安邊
亦繼體守成之君也
明王嗣德之初安於縱弛
樛后得寵越姬見󰲝國中不睦紀綱大亂
哀王以童稚之年昧經國之理母后驕滛權臣執政而趙家基業卒至陵夷
術陽王以哀王之兄建立於權臣之守智力短淺強虜來侵而趙氏基圖從茲蕧没
迹其哀王之禍雖出於吕嘉而實由明王寵嬖樛后以啟之也
女色之傾人國家如此深可為戒
逮夫徵王胃出雄王之後姊妹俱以勇畧聞念蘇定苛政紏率諸部奮󰁮
雄師大振威名郡縣響應故䏻畧定嶺外六十五成盡復南越故境亦女中之豪傑也
然天不祚貉漢兵來侵向使當時有英雄才畧之主則漢𡸈敢窺於梅嶺㢤士王習魯國之風流學問博洽謙虚下士化國俗以詩書淑人心以禮樂治國踰四十年境内無事
然而子徽輕信士匡之言不設兵僃遂為吕岱所害
趙嫗以九真之女聚徒山中攻破城邑諸部景從易於反掌
雖未㨿嶺表如徵王故事亦女中之雄才也
前南
帝有聰明之至性僃文武之奇才北逐蕭諮南平林邑建國號正尊稱置百官紀年號有帝王䂓畫之大畧
奈何澈湖之師已潰覇先之寇方張白牛之書盖有天數也
桃郎王以南帝之兄收餘烬之卒一戦而敗退保野䏻盖其威力不足也
趙越王接前南帝之統保有朱鳶之地初與桃郎乘時而稱王卒與後李分國而共治
幸得龍爪之瑞大破全梁之兵
奈何螺城之築未乾鴉海之師隨溺鵝毛之禍是誰𠧨也後南帝
業承二兄治踰四紀
然背義而滅趙望風而降隋遂成北狩之辱由其自取也
嗚呼天命靡常人心難信
前乎安陽王恃有龜爪之瑞怠心一形而國隨以滅後乎趙𧻗王恃有龍爪之祥驕心一生而國隨以亡
祥瑞之事果何益㢤趙武帝使仲始托婚於安陽王之女乃窃其龜爪以伐安陽王而取其國則趙武帝之計險矣而趙氏尋滅於漢後南帝使雅郎托娶於趙𧻗王之女乃窃其龍爪以伐趙𧻗王而移其祚則後南
帝之術深矣而李氏卒陷於隋
噫滅人之國人亦滅其國天道昭昭足為明戒
梅黒帝起自驩州忿楚客之虐政󰁮兵攻之南㨿海嶺北距李唐可謂豪傑之主也
惜其禦㓂非才人心寡助而不䏻遏楊思朂之乱也
馮布盖以唐林之英豪惡正平之苛虐兄弟乘時屈起拯民󰰻乱布德立功可謂仁厚之主也
惜其子安不䏻嗣守見立於破𣂷迎降於趙昌雖有杜英翰謀國之臣亦無救乎馮氏之亡也
曲先主世爲巨族䧺
睿智畧因唐之亡群心爱戴共推為主都于羅城民安國治功德永垂享年弗久
曲中主克承先業綽有祖風運籌决勝出人意表𭁈北朝諸國而抗衡為我𧻗之令主定府籍𬋩甲之職制度稍立中道崩殂
至於後主瀆於干戈賦繁役重百姓怨嗟尋為南漢所滅
楊正公念我𧻗土宇久為南漢所併收用豪傑大興󰒂旅两敗賊将尽復轝圖
然僃患無謀更為󰒂兒所弑
吳先主誅公羡之賊臣破弘操之勍敵置文武百官
之階定律令衣服之制真𦙟世之奇才也
然顧托非人禍及後嗣
楊三哥以外戚之親受托孤之寄然廢主自立難迯簒弑之誅
吳後主克復祖宗之業保安境内之民足爲承平之主
然政尚姑息黷於武功禍及其身
天策王以主之嫡嗣始爲奸臣所簒而不䏻正其罪終以南晋所逼而不䏻讓其功𢫔作威福之權竟失友于之義
皆庸才之主也
嗟夫自有天地即有綱常父為子綱君為臣綱萬古截然而不可紊
彼矯
公羡乃楊正公之󰒂兒忘其豢養之恩率其黨而殺正公是以子而殺其父竟為先主所誅
三哥乃吳昌岌之舊臣背其顧托之言逐其君而自立是以臣而叛其君又為後主所戮
乱賊之軰生前則不容天地之間没後則難迯春秋之法
故史臣筆之通鑑深致意於其間焉
吳氏既亡十二使君乘時蜂起吳日慶㨿唐林李朗公㨿超類矯順㨿洄湖吳南帝㨿夜澤阮超㨿扶烈范防遏㨿藤州陳明公㨿長州吳昌熾㨿平
橋矯公罕㨿峯州阮太平㨿三帶杜景碩㨿杜洞阮守捷㨿仙逰
各守封域莫䏻相攝
世道至此風俗澆漓甚矣
何則十二使君皆吳王之舊臣當後主親征唐阮為毒矢所中而殂爲臣下者固宜復讎致討而雪後主之耻可也亦當圖立嗣君以繼先主之統可也
胡乃君既遇害臣皆恝心各相雄長僣僞紛紜非惟得罪於當時抑亦貽譏於後世
卒為丁先皇所定固其宜也
故史臣於十二使君以前著爲外紀以别内外
之分自丁先皇以後著爲正統以明君臣之分
世道升降之幾於此可以見矣
丁先皇因吳國之䘮乱平十二使君天𭁈人㱕轝圖混一任丁佃阮匐刘基鄭琇之儔為之輔佐剏制朝󰀩定立軍旅我𧻗正統之君實自此始
論其平戎破敵功則偉矣然宗庙未立𭓇校未建設鼎養虎以爲刑獄之具遺犀納象徒爲貢献之勞禮樂刑政之不脩重門擊柝之不謹卒使身弑國危禍及其子是防微杜漸之無謀也
少帝以幼虫
之年嗣艱大之業國家多難社稷傾危加以占㓂擾其南宋師侵其北權臣攝政國内離心丁氏訖籙是保󰘊制治之無策也
盖丁氏之興雖出於天数及其衰也由三綱之不正焉
先皇廢嫡立少而父子之恩暌五后並立而夫婦之倫紊𫳭任杜釋以成簒弑之禍而君臣之道䘮
是則丁氏之興由於先皇丁氏之亡亦由於先皇非天命之不佑盖人謀之弗臧也
黎大行擁十道之權行居攝之事主少國危乘時受命誅占
城主以雪執使之耻摧趙宋師以挫必勝之謀
用洪献巨俩徐穆子安之流為之左右
耕籍田於龍隊徵處士於象山󰱇用賢良創立𭓇校有帝王之大畧
然土木繁興以金玉而飭其宫室干戈屡起以草芥而視其人民雖欲不衰其可得乎中宗奉大行之遺詔入承國統赦母弟簒弑之罪而政失於柔懦
卧朝不君弑兄虐眾以火焦刀鋸而爲刑以木杪水牢而為獄溺乱女色伐性傷生雖欲不亡其可得乎盖大行之興
雖出於眾心及其亡也亦由三綱之不正焉
大行廢丁皇之子而降為衛王則無君臣之󰒂生子有九而不早定皇儲則無父子之恩立后有五而上蒸丁后則無夫婦之道知有欲而不知有󰒂知有身而不知有子好殺而不好生好刑而不好德身既亡而國隨滅由不仁之積也
李太祖因卧朝之失德恊震文之休祥應天順人乘時啓運有寬人之大度有宏遠之䂓模迁都定鼎敬天愛民田租有賜賦役有制南北通好
天下晏然
然聖𭓇不開儒風未振僧尼半於民間佛寺滿於天下非創業垂統之道也
太宗勇智兼全征伐四克友好友之德習禮樂之文討賊平戎勸農耕籍伸寃有鍾制刑有律爲守成之令主也
然耽僊遊詩偈之禅感西天𰙔調之曲非經國子民之道也
聖宗恤民重農柔遠䏻迩置博𭓇之科重養廉之令秘閣之有其官明倫之有其制文脩武僃海内謐寕爲嗣德之賢君也
然疲民力以築報天之㙮費民財以造霪
潭之宫此其短也
仁宗天資仁孝稱爲盛德重名臣之󰱇置進士之科侍經筵之有其官開言路之有其詔求賢納諫薄賦輕徭故䏻身致太平俗臻殷富足為承平之令主也
然開覧山宴而咱母后之盤遊鑄龜田鍾而𨺻僧尼之簧惑此其失也
神宗脩政立事任賢使䏻設宏詞之科定兵農之令政則勤矣
然酷好祥瑞崇尚浮屠破敵而㱕功於佛献鹿而得濫其官何其愚也英宗設講武之塲以嚴武僃脩孔子之庙以
振文風
籍田有耕圜法有立治則詳矣
然儉邪莫辨賞罰不明𫳭任奸臣而開象脚之路崇信佛老而制僧道之科何其暗也髙宗初年專任蘇憲誠李敬脩之賢臣共圖政治賑貧有令求賢有詔故天資嘉瑞以前其政猶有可觀
至天嘉寳祐以後土木蝟興盗賊蜂起而亡國之兆已萌於此矣
惠宗󰱏縱荒淫委政蘇忠嗣陳慶餘之權臣君弱臣強天怨民怒政暴刑繁民窮盗起而䘮國之兆以决於斯矣
加以昭皇女主
負苛不堪陳氏因之以移李祚可勝惜㢤抑又論之李朝之時世更八帝傳祚二百餘年所可稱者太祖有帝王之量太宗有智勇之資聖宗有愛民之仁仁宗有惠民之德
然太祖立后者三情牽於爱而家道不正
太宗制峯有五當哀而樂而孝道以𧇊
聖宗蹈太祖之轍而立后過制
仁宗惑生母之言而幽殺嫡母至於禁嫁百官之女則神宗溺乱女色之迷也
爱養滛乱之臣則英宗嬖𫳭儉人之過也
髙宗以荒滛爲樂
惠宗以酒色自娛
帝王脩齊治平之道果如是乎在朝之臣則有李道成之托孤蘇憲誠之輔政彷彿乎伊尹周公之忠爱固可嘉矣
至於陶甘沐陶碩輔梁任文陶處中李道紀廖嘉貞金英傑曹良翰楊景通魏仲弘刘禹儞李公平黄義賢李敬脩之諸彦不䏻正其君以成俗宜其治之不古若也
他如杜英武之驕滛譚以𫎇之暴横何足道㢤
陳太宗應天命之㱕受昭皇之樿有仁厚之德有簡重之容討叛保民設科取
士
宰相則擇宗室賢䏻朝典則定禮󰀩刑律陳家制度由此而興
然閨門慙德踵於唐太之昏風
聖宗有仁恕之心有孝悌之德仁親睦族尊賢重道侍經筵則擇其賢良輔東宫則󰱇其德行陳家基業由此而固
然釋教󰱏心流於梁武之弊習
仁宗得聖賢之精有金僊之相體質渾全慈仁和易
下詔賑貧而民心益固󰱇将禦戎而元㓂以平重興事業昭映千古足爲陳家之賢君
然遊心釋典而築天健之庵給養僧尼而
鑄普明之鼎非帝王之治也
英宗定朝班文武之階制士人科󰁮之式大旱則録囚大飢則賑貸治急養民政先風憲文物制度渙然一新亦足為陳家之令主
然從沙門於安子之山勞民力於英雲之閣非帝王之量也
明宗天性謙冲受英宗議逰神於翰墨之娛馳筆於水雲之集勸賢有詩嗜酒有戒似可稱矣
然官制冗多刑獄寃濫輕信克終之奸以致國頊之死
𡸈不爲聰明之玷乎憲宗天資英睿運撫承平撰御書
則有集教皇子則有詩隨朝𭓇士之定其令著作典雅之有其官築石堤以防水患立倉漕以賑流民亦可嘉矣
然逍遙於甘露之峰勤懇於瓊林之佛逐日博戲以爲娛頻年災異而不𮗓𡸈不為人明之累乎裕宗至性聰敏𭓇問髙明武僃文脩四夷賓服
紹豊大治之時政事悉󰁮似可取矣
然而晚節信任鄒庚縱聚麀之欲開暏博之塲荒游無度飢饉荐臻陳家之業由此而衰
藝宗削平内難光復舊物有敬天爱民之
實有保󰘊制治之䂓僊逰有取士之科葆和有餘暇之集定國朝禮󰀩之制除沙州截脚之令䂓模功烈炳彪宇宙
然恭儉有餘而剛斷不足外而占㓂侵逼京畿内而逆胡窺窬神噐陳家之業由此而亡
睿宗受神之初留心圖治󰱇将練兵設科取士帝箴有制皇訓有書自可有為
然𫳭任外戚以啓奸臣僣竊之謀拒黎錫忠諫之䟽聽子平詭奏之言親征占城輕入倚忙之洞忿兵取禍卒殞其身
簡皇童心益甚秉德不
常運寶貨以臧天健之山頒旗劎以厚季犛之賜禦㓂無謀威令不振卒使蒲黄得志而資福見囚
順宗聽命權臣徒擁虚噐金甌之役未󰰾石城之宴方醲列侯就誅至靈㱕隱卒使赤觜横行而玉清見逼
少帝以幼冲之年廢立之權出於胡季犛之口而陳家之祚亡矣
抑又論之陳家歷代凡十二帝享國一百七十餘年
所可稱者太宗有帝王之量聖宗有仁厚之德仁宗有重興之功英宗有達孝之實明宗有文治之
體藝宗有恢復之績
然惠宗見弑而君臣之道䘮仁者不爲也靈慈見娶而夫婦之恩乖義者不爲也以堂堂之天子而爲竹林之禅智者不爲也以肅肅之王姬而爲占城之配禮者不爲也
親迎其子之妻則倫之亂矣嬖幸倡人之女則禍之胎矣
後宫苑池之逰則志荒矣外戚權臣之𫳭則政蠹矣帝王脩齊治平之道果如是乎在朝之臣則有日燏建󰚴子之功國峻献白藤之捷亦頡頏於郭汾陽㓂萊公之名󰕑固可
稱矣
至於陳光啓馮佐周陳元旦范五老段汝諧張漢超丁拱垣范師孟阮忠彦黎伯适之諸賢而時君或以見踈宜其治之不古若也
他如陳克終之奸邪陳慶餘之貪鄙何足𬢱㢤
大抵李陳之亡雖由綱常之紊亂亦由異端之蠱惑𭛁庫钱而造佛像𭛁庫銅而鑄洪鍾𭛁庫紙而寫佛經李朝之事佛謹矣然殺李氏之子孫者纔出於陳守度之兇險而佛不䏻救
以天子而爲大士以妃嬪而爲丘尼以王主而爲僧眾陳
家之事佛篤矣然弑陳氏之宗室者皆出於胡季犛之奸甚而佛不䏻度
則奉佛之事果何補㢤若夫胡季犛倚掖庭之親稔奸臣之惡肆虐以暴其民欺君而簒其位罪盈怨積海内離心明人入㓂身虜國亡死作他鄕之鬼卒為天下所笑
胡漢蒼承簒國之後行暴民之政
明人南侵而䦕河失守社稷為墟天綱恢恢踈而不漏
嗚呼禮莫大於分分莫大於名名分者國之隄防不可不謹
名分正則綱常立
彼龍鋌以弟弑
兄而簒其國是乱賊之尤也而史臣乃以皇帝書之則名不正矣
季犛以臣弑君而奪其位是奸臣之魁也而史臣乃以先主書之則分不明矣
若按春秋之法定褒貶之公固當削卧朝之僞稱以誅逆賊去季犛之僣號以討奸臣然後正名分於當時扶綱常於萬世而史臣之謬可盡洗矣
至若陳家忠義之臣如周居敬陳平仲阮翰陳錫阮鋭陶堅陳實黎桶陳紹范玄齡黎亞夫阮决阮雲霓阮訶黎勤刘常阮沆何德鄰
陳渴真梁元彪之諸賢正氣猶存芳名不朽其節󰒂之稱不可枚󰁮
為陳家而思報仇裴伯耆之心即包胥豫讓之心也為陳家而請立後黎景詢之心即舅犯仁傑之心也
萬言之書忠貫日月非斯文之力乎七斬之疏󰒂感鬼神非吾儒之功乎惜其時君昏暗不䏻信聽以𦤶淪亡無足怪矣
迨夫後陳簡定帝即位於播迁之餘有鄧悉景真之徒與之恊謀奮興󰒂旅致討明賊逋姑之戦幾復陳祚所謂仁󰒂之師也
夫何
輕信讒言遽殺良将速取於敗
陳重光帝即位於離乱之際有鄧容阮帥之儔𭁈之戮力共圖帝業
蔡茄之捷軍聲大振所謂復讐之󰁮也
夫何将帥不和失其機會遂至於亡嗟夫鄧悉景真以讒見殺而明人入㓂視夫檀道濟見殺而魏人來侵岳武穆見殺而金人入㓂
讒侫覆人國家前後一轍人君用舍之際不可不謹
閏胡既虜後陳亦亡境内爪分蝠裂甚於周季之時
官吏法峻刑苛慘於秦亡之日
由是明人肆虐
生民塗炭未有甚於此時也
幸頼天道好還人心恊順
洪惟國朝太祖髙皇帝以殷湯智勇之資奮周武仁󰒂之旅收用豪傑掃蕩妖氛雖以明将梟䧺如柳昇梁銘之軰皆陣𨺻而屍輿狡譎如崔聚黄福之徒亦計窮而靣縛
二十餘年之乱一旦削平山河以之改觀海宇以之寕謚由太祖髙皇帝勇智寬仁君臣恊心同德之所𦤶也
觀其帝之神武不殺即天地之心也秋豪無犯即天地之量也秋養諸路流民即天地之仁也
放㱕十萬降卒即天地之德也
󰁮賢有令即成湯之立賢無方也論降有書即成湯之代虐以寬也
兵農有法即武王之農用八政也牧民有條即武王之𫳭綏四方也
論以十條軍政講君臣之󰒂也布以六條教化明父子之倫也
慎重刑罰謹號令之信也結好明國存交鄰之禮也
若夫建太庙以奉祖考設𭓇校以明人倫
平吳
大誥無非仁義忠信之言藍山實録無非脩齊治平之道
宜乎定大越之乾坤奠皇圖之社稷𡸈趙丁李陳所䏻及㢤
然後知帝王大業也鋼常正道也
鋼常立而帝王之大業以成仁󰒂明而天下之大噐以定
湯武推仁󰒂之心爽仁󰒂之師
其得天下以正守天下以仁故䏻臻有道之長
欽惟太祖髙皇帝取天下於狂明㓂亂之餘其得天下也甚正其守天下也以仁尤必維持之以󰒂固
結之以仁照臨之以智範圍之以信其脩齊治平之道則𭁈唐󰔄三代而比隆于以衍億載綿洪之業
其積累固非一日矣
方今皇上陛下恢太祖髙皇帝之洪圖備太祖髙皇帝之良法特命臣𢮪𧻗鑑通考總論盖以扶天地綱常之道明帝王治亂之原𭁈夫述太祖髙皇帝創業之艱難使天下後世誦念而不忘焉
伏願
皇帝陛下於萬幾之暇講明治道讀趙丁李陳之事則知天命人心之去留識國統󰘊圖之隆賛辨君子小人之消長察氣数風俗之盛衰而歷代政事之得失可得而明矣
讀本朝太祖髙皇帝創業之事則想卧薪嘗膽之焦勞念沐雨櫛風之艰苦審制治保󰘊之至計恢子民經國之遠圖而聖朝宏遠䂓模可得而見矣
於是聖𭓇益以
髙明聖域益以深造治道益以尊隆所以爲天地而立心所以爲綱常而立極為生民而立命為億萬世而開太平于以奠國勢於泰盤于以措生民於袵席而帝王大業洪圖𭁈天地同悠久矣
洪順六年甲戌仲秋
賜甲辰科進士特進金紫榮禄大夫少保禮部尚書東閣大𭓇士兼國子監祭酒知經筵事󰦛書伯柱國臣黎嵩謹奉勅𢮪
大越史記外紀全書卷之一
朝列大夫國子監司業兼史官修撰臣吳士連編
按黄帝時建萬國以交趾界於西南遠在百粤之表
堯命𦏁氏宅南交定南方交趾之地
禹别九州百粤爲楊州域交趾属焉
成周時始稱越裳氏越之名肇於此云
鴻龐氏紀
涇陽王
諱祿續神農氏之後也
壬戌元年
初炎帝神農氏三世孫帝明生帝宜既而南廵至五嶺接得鶩僊女生王
王聖智聰明帝明奇之欲使嗣位
王固讓其兄不敢奉命
帝明於是立帝宜爲嗣治北方封王爲涇陽王治南方號赤鬼國
王娶洞庭君女曰神龍生貉龍君按唐紀涇陽時有牧羊父自謂洞庭君少女嫁涇川次子被黜寄書與柳毅奏洞庭君則涇川洞庭世爲婚姻有自
來矣
貉龍君
諱崇䌫涇陽王之子也
君娶帝來女曰嫗姬生百男俗傳生百卵是爲百粤之祖
一日謂姬曰我是龍種爾是僊種水火相尅合併實難
乃與之相别分五十子從母歸山五十子從父居南居南作歸南海封其長爲䧺王嗣君位
史臣吴士連曰天地開肈之時有以氣化者盤古氏是也
有氣化然後有形化莫非陰陽二氣也
易曰天地絪緼萬物化醇男女媾精萬物化生
故有夫婦然後有父子有父子然後有君臣
然而聖賢之生必異乎常乃天所命
吞玄鳥卵而生商履巨人跡而興周皆紀其實然也
神農氏之後帝明得鶩僊女而生涇陽王是爲百粤始祖
王娶神龍女生貉龍君君娶帝來女而生育有百男之祥
此其所以能肇我越之基也歟考之通鑑外紀帝來帝宜之子㨿此所載涇陽王帝宜之弟乃相爲婚姻蓋世尙鴻荒禮樂未著而然者歟䧺王
貉龍君之子也缺諱都峯州今白鶴縣是也
雄王之立也建國號文郎國其國東夾南海西抵巴蜀北至洞庭湖南接胡孫國即占城國今廣南是也分國爲十五部曰交趾曰朱鳶曰武寧曰福祿曰越裳曰寧海曰陽泉曰陸海曰武定曰懷驩曰九真曰平文曰新興曰九德以臣属焉其曰文郎王所都也
置相曰貉候將曰貉將貉將後訛爲雄將王子曰官郎王女曰媚娘
有司曰蒲政世世以父傳子曰父道
世主皆號雄王
時山麓之民見江河濮水皆聚魚鰕率相魚食爲蛟蛇所傷
白於王
王曰山蠻之種與水族實殊彼好同惡異故有此病
乃命人以墨跡畵水恠於身
自是蛟龍見之無咬傷之害
百粤文身之俗盖始此
雄王六世武寧部扶董鄕有富家翁生一南三歲餘飲食肥大不能言笑
適國内有警王命人求能却敵者
其日小兒忽能言告其母邀天使來曰願得一劍一馬君無憂也
王賜之劍馬小兒即躍馬揮劍而前官軍從後破賊于武寧山
脚賊自倒戈相攻死者甚󰕛餘黨羅拜呼天將即皆來降
小而躍馬
騰空而去
王命開所居園宅立廟時祀焉
後李太祖封爲冲天神王其神祠在扶董鄕建初寺測
周成王時我越始聘于周未詳第幾世稱越裳氏献白雉
周公曰政令不施君子不臣其人命作指南車送還本國
時屬季世王有女曰媚娘美而艷
蜀王聞之誥王求爲婚
王欲從之雄侯止之曰彼欲圖我以婚姻爲由耳
蜀王以是㗸怨
王欲求可配者謂群臣曰此女是僊種才德兼備者方可爲姻
時見二姻自外來拜見庭下求爲婚姻
王異而問之對曰一爲
山精一爲水精皆在境内聞明王有聖女敢來請命
王曰我有一女𡸈得两賢乎
乃納來日能具聘禮先來即與
兩賢應諾拜謝而歸
明日山精將珍寶金銀山禽野獸等物來献
王如約嫁之
山精迎回傘圓高峯居之
水精亦將聘財後至恨悔不及遂興雲作雨激水漲溢率水族追之
王與山精張鐵鋼横截慈廉上流以扞之
水精從别江自莅仁入廣威山脚緣岸上喝江口出大江入陀江擊傘圓處處𮢶爲淵爲潭積水圖襲之
山精神化呼得
蠻人編竹爲籬禦水以弩射之鱗介諸種中箭避走
終莫能犯也俗傳山精水精是後世讐每年大水常相攻云
傘圓乃我越巔山其靈應㝡爲顯驗
媚娘既嫁山精蜀王憤怒嘱其子孫必滅文郎而併其國
至孫蜀泮有勇畧乃攻取之
史臣吳士連曰雄王之世建侯立屏分國爲十五部
十五部之外各有長佐
而庶子以其次分治焉
其五十子從母歸山安知不如是耶蓋母爲君長諸子各主一方也
以今蠻酋有男父道
女父道之稱觀之今朝改爲輔導是也理或然也
若山精水精之事亦甚恠誕信書不如無書姑述其舊以傳疑焉
右鴻庞氏自涇陽王壬戌受封與帝宜同時傳至雄王季世當周赧王五十七年季卯終該二千六百二十二年
蜀紀安陽王
在位五十年
姓蜀諱泮巴蜀人也都封溪今古螺城是也
甲辰元年
周赧王五十八年
王既併文郎國改國號曰甌貉國
初王屢興兵攻雄王雄王兵強將勇王屢敗
雄王謂王曰我有神力蜀不畏乎遂廢武備而不修需酒食以爲樂
蜀軍逼近猶沉醉未醒乃吐血墮井薨其󰕛倒戈降蜀王
於是築城于越裳廣千丈盤旋如螺形故號螺城又名思龍城唐人呼曰崑崙城謂其城最高也
其城築畢旋崩王患之乃齋戒禱于天地山川神祇再興功築之
丙午三年東周君元年
春三月忽有神人到城門指城
笑曰工築何時成乎
王接入殿上問之答曰待江使來
即辭去
後日早王出城門果見金龜從東浮江來稱江使能説人言談未來事
王甚喜以金盤盛之置盤殿上
問城崩之由金龜曰此本土山川精氣前王子附之爲國報仇隱於七耀山
山中有鬼是前代伶人死葬於此化爲鬼
山傍有舘舘主翁曰悟空者有一女并白鷄一隻是精之餘氣凣人往來至此夜宿必死鬼害之也
所以能嘯聚成群墮壞其城
若殺白鷄除此精氣則其城自爾完
固矣
王將金龜就舘假爲宿泊人
舘主翁曰郎君即貴人也願速行勿留取禍
王笑曰死生有命鬼魅何能爲
乃留宿焉
夜聞鬼精從外來呼開門金歸叱之鬼不能入鷄鳴時󰕛鬼走散
金龜請王追躡之
至七耀山精氣收藏殆盡王還舘
明且舘主翁以爲王必死呼人就舘欲行收葬
見王欣笑語趍拜曰郎君安得若此必聖人也
王乞取白鷄殺而祭之
鷄殺女亦子
即令人掘山得古樂噐及其骸骨燒碎爲灰散之江河妖氣遂絶
自此築城不
過半月而成
金龜辭歸
王感謝請曰荷君之恩其城以固如有外侮何以禦之
金歸乃脱其爪付王曰國家安危自有天數人亦防之倘見賊來用此靈爪爲弩機向賊發箭無憂也
王命臣臯魯或云皐通造神弩以爪爲機名曰靈光金爪神弩
唐高王平南詔兵還過武寧州夜夢異人稱高魯曰昔輔安陽王有却敵大功被貉侯譖去之没後天帝憫其無過命賜一條江山管領都統將軍征討寇賊及農時稼穡皆主之
今既從明公討平逆虜復至本部不告謝非禮也
高王寤以語僚属有詩曰美矣交州地悠悠萬載來
古賢能得見終不負灵臺
壬子九年東周君七年燕趙魏韓齊秦楚七國
庚辰三十七年秦始皇吕政二十六年
秦併六國稱皇帝
時我交趾慈廉人李翁仲身長二丈三尺少時往鄕邑供力役爲長官所笞遂入仕秦至司隷校尉
始皇得天下使將兵守臨洮聲振匈奴
及老歸田里卒
始皇以爲異鑄銅爲像置咸陽司馬門腹中容數十人潜摇動之匈奴以爲生校尉不敢犯唐趙昌爲交州都護常夜夢與翁仲講春秋左氏傳因訪其故宅在焉立祠𦤶祭
迨高王破南詔常顯應助順高王重修祠宇雕木立像號李校尉其神祠在慈廉縣瑞香社
丁亥四十四年秦始皇三十三年
秦發諸道逋亡人贅壻
賈人爲兵使校尉屠雎將樓船之士使史祿𮢶渠運糧深入嶺南略取陸糧地置桂林今廣西明貴縣是也南海即今廣東象郡即南安以任囂爲南海尉趙佗爲龍川令竜川南海属縣領謫徒兵五十萬人戍五嶺囂佗因謀侵我
贅壻男無財聘以身自質於妻家曰贅壻如人身之肬贅是餘剩之物陸梁地嶺南人多處山陸間其性強梁故曰陸梁辛卯四十八年秦始皇三十七年冬十月秦始皇崩于沙丘
任囂趙佗帥師來侵
佗駐軍北江僊遊山與王戰
王以靈弩射之佗敗走
時囂將舟師在小江即都
護府後訛爲東湖今東湖津犯土神染病歸
謂佗曰秦亡矣用計攻泮可以立國
佗知王有神弩不可敵退守武寧山通使講和
王喜乃分平江今東岸天德江是也以北佗治之以南王治之
佗遣子仲始入侍宿衛求婚王女媚珠
許之
仲始誘媚珠竊觀靈弩潜毀其機易之託以北歸省親謂媚珠曰夫婦恩情不可將亡如兩國失和南北隔别我來到此如何得相見媚珠曰妾有鵝毛錦褥常附於身到處拨毛置岐路以示之
仲始歸以告佗
癸巳五十年秦二世亥二年
胡任囂病且死謂佗曰聞陳勝等作亂民心爲之所附
此土僻遠吾恐群盗侵犯至此欲以絶道秦所開自備待諸侯變會
病甚曰番禺漢曰南城負山阻水東西各數千里頗有秦人相輔亦足見國興王爲一方之主也
郡中長吏無足與謀者故特召公告之
因以佗自代
囂死佗即移檄告横浦陽山潢谿關曰盗兵且至急絶道聚兵自守
檄至州郡皆應之
於是盡殺秦所至長吏以其親黨代爲守
佗發兵攻王王不知弩機已失
圍棊笑曰佗不畏吾神弩耶佗軍逼近王舉弩已折矣
尋走敗坐媚珠於馬上與王南奔
仲始認鵝毛追之
王至海濱途窮無舟楫連呼金龜速來救我金龜湧出水上叱曰乘馬後者是賊也盍殺之
王拨劍欲斬媚珠媚珠祝曰忠信一節爲人所詐願化爲珠玉雪此讐耻
王竟斬之血流水上蛤蚌含入心化成明珠
王持七寸文犀入海去今辟水犀也
世傳演州高舍社夜山是其處
仲始追及之見媚珠以死慟哭抱其尸歸葬螺城化爲玉石
仲始懷惜媚珠還於粧
浴處悲想不自勝竟投身井底死
後人得東海明珠以井水洗之色愈光瑩
史臣吳士連曰金龜之説信乎有莘降神石能言容或有之
蓋神於人而行詫物以言也
國之將興神明降之以監其德將亡神亦降之以觀其惡
故有待神以興亦有以亡
安陽王興功築城之役有不節民力故神託金龜告之非怨讟動乎民而能然耶猶似之也
及其憂後患而要請於神則私意起矣
私意一萌則天理隨滅神
安得不羞以禍耶其脱靈爪付之謂是以却其禍之萌乎如神有賜虢土田之命而虢隨以亡也
厥後果然
何莫非依人而行也如無要請之言但循理而行安知國祚之不長久乎至於媚珠鵝毛表道之事未必有也
如或有之僅一見焉可也後趙越王女再模倣言之何耶蓋編史者以蜀趙亡國之由皆出於女壻故因一事而两言之歟然則鬼能𮥠城亦信乎曰伯有爲厲之類也彼立其後得所歸而止
此除其妖無
所附而止
至於史記安陽王敗亡因神弩易機趙越王敗亡因兜鍪失爪乃假辞以神其物爾
若夫固國禦戒自有其道得道者多助而興失道者寡助而亡非爲此也
右安陽王起甲辰終癸巳凣五十年
大越史記外紀全書卷之一終
大越史記外紀全書卷之二
趙紀
武帝
在位七十一年壽一百二十歳
趙氏因秦衰乱殺秦長吏㨿有領南之地称帝𭁈漢抗衡享國傳祚百年而後亡亦英䧺之英也
姓趙諱它漢真定人也建都番禺今在廣東是也
甲午元年秦二世三年
帝併有林邑象郡之地自立爲南帝王
乙未二年西楚覇王項籍元年漢王劉󰘊元年
是歲秦亡
丁酉四年楚項籍三年冬十月晦日食十一月晦日食
戌五年楚項籍四年漢劉󰘊四年
秋七月有星孛于大角
几亥六年漢髙帝五年
春二月漢王即皇帝位
是歳西楚亡
癸卯十年漢髙帝九年
帝令二使典主交趾九真二郡
乙巳十二年漢髙帝十一年
漢即定天下聞帝亦已王越因遣陸賈往拜帝爲南越王授壐綬剖符通使使和集百粤毋爲冦災
使者至帝踞見賈
賈曰王本
漢人親戚墳墓皆在于漢今反本俗欲㨿於此典漢抗衡爲敵𡸈不謬哉且夫秦失其鹿天下共逐之惟漢帝寬仁愛人民皆樂從起豊沛先八關㨿咸陽攘除兇𨢄
五年之間󰰻乱反正平定四海此非人力殆天𭁈也
漢帝聞王王此常欲一决勝負以百姓新勞苦故罷之遣使奉其印綬遣王王宜郊迎拜謁示其敬也
今既不然僃禮具之可也奈何自特百粤之󰕛慢易天子使者天子聞之𭛁兵問罪則王将如之何帝蹶然興起曰居此日久殊
失禮義
因問賈曰我𭁈蕭何曹參󰰽賢
曰王自賢
又問我𭁈漢帝󰰽賢賈曰漢帝繼五帝三王之業綂理乎漢人以億萬計地方萬里物殷民富政由一家開闢以來未之有也
今王󰕛不過十萬雜處山海間譬如漢一郡也何乃比於漢帝
突曰吾恨不起於彼何遠不若漢賈默然色洱
乃留賈居数月
曰越中無足𭁈語
至生來令我曰聞所不聞
賜賈槖中装直千金
及賈㱕復賜千金橐中装謂以珠寳装裏八囊橐
中
丙午十三年漢髙帝十二年
夏四月漢帝崩
庚戌十七年漢惠帝盈四年
夏漢立原廟于渭北癸丑二十年漢惠帝七年
春正月朔日食夏五月日食既
秋八月漢帝崩
乙卯二十年漢髙后吕雉二年
复六月晦日食
丁巳二十四年漢髙后漢禁南越關市鉄噐
帝曰髙帝立我通使共噐物
四年
今髙后聽讒臣别異漢越噐物
此必長沙王計欲倚漢威德圖我國而併王之自爲功也
戊午二十五年漢髙后五年
春帝即皇帝位𭛁兵功長沙敗數郡而還
庚申二十七年漢髙后七年
漢使隆慮音林閭侯周竃擊南越以報長沙之役
會暑濕大𤶣遂󰰾兵
帝因此以兵威敗物招撫閩越西甌貉即交跐九真皆從属焉東西萬餘里
御黃屋左纛稱制𭁈漢並
辛酉二十八年漢髙后八年
秋七月髙后崩諸大臣迎立代王恒是爲文帝
壬戌二十九年漢文帝恒元年
漢帝爲帝親塚在真定者
置守邑歳時奉祀召其昆弟爲尊官厚賜
之問宰相陳平󰁮可使越者
平言陸賈先帝時曾使越
漢帝召賈爲太中大夫謁者一人爲副使往遣帝書
曰謹問南越王甚苦心勞意
朕髙帝側室之子也棄外奉藩于代道理遼遠壅󰰿撲愚未嘗𦤶書
髙皇帝棄群臣孝惠皇帝即世髙后自臨事不幸有疾諸吕擅權爲變不䏻獨制乃取他姓子爲孝惠皇帝
嗣頼宗廟之靈功臣之力誅之已畢
朕以王󰍆吏不釋之故不得不立今即位
乃者聞王遣将
軍隆慮侯書求親昆弟請󰰾長沙二将軍
朕以王書󰰾将軍博陽侯其親昆弟在真定者已遣人存問脩治先人塚
前日聞王𭛁兵於邊爲寇災不止長沙苦之南郡㔫甚雖王之國庸獨利乎必多殺士卒傷良將吏寡人之妻孤人之子獨人父母得一亡十朕不忍爲之埜
朕欲定地犬牙之相制者以問又吏曰髙皇帝所以界長沙者王之地也不得𢫔變焉今也得王之地不足以爲大得王之財不足以爲富服嶺以南王自治之
雖然王之號爲
帝两帝並立亡一乘之使以通其道之爭也
乎而不讓仁者不爲也
願𭁈王分棄前惡終今以来通使如故
故使陸賈往馳諭吿王以朕本意
王亦受之毋爲寇災矣
因以上褚五十衣中褚三十衣下褚二十衣遣王
願王聽樂消憂存問鄰國
賈至帝謝曰謹奉詔爲藩王長供職貢
於是下詔曰朕聞两䧺不俱立两賢不並世漢皇帝賢天子自今去帝制黃屋左纛
因爲書稱蠻夷大長老夫臣佗昧子再拜上書皇帝陛下老夫故越吏也髙帝賜璽
綬以爲南越王
孝惠皇帝即位義不忍絶所賜老夫者甚厚
髙后用事别異華夷由命曰毋予南越金鉄田噐馬牛羊即子予牡无予牝
老夫處僻馬牛羊齒已長
自已祭祀不脩有死罪遣内史潘中尉髙御史平凣三董上書謝過皆不反
又風聞老夫父母墳暮已壞削兄弟宗𤟪已誅泯故吏相議曰今内不得振於漢外無以自髙異於吳
故更號爲帝自帝其國非敢有害於天下
髙皇后聞之大怒削去南越之籍使使不通
老夫竊疑長沙王讒
譖故𭛁兵以伐其邊
老夫處越四十九年于今抱孫焉然夙興夜寐寝不安席食不甘味目不視靡蔓之色耳不聽鍾皷之音者以不得事漢也
今陛下幸哀憐復故號通使如故老夫死骨不抒
改號不敢爲帝矣
謹因使使者献白壁之雙翠羽千尾犀角十座紫貝五百桂壼一噐生翠四十雙孔雀二雙
昧死再拜以聞皇帝陛下
陸賈得書還報漢帝大悅
自是南北交好弭兵民得休息矣
癸亥三十年漢文帝二年
冬十月晦日食
甲子三十一年漢文帝三年
冬十月晦日食十一月晦日飠
辛巳四十八年漢文帝復元四年
复四月晦日食
甲申五十一年漢文帝七年
复六月漢帝崩詔短䘮
秋九月有星孛于西方
乙酉五十二年漢景帝故元年
漢詔令郡國立太宗𦺓
丙戌五十三年漢景帝二年
冬十一月有星孛于西方
丁亥五十四年漢景帝三年
春正月長星出西方
是月晦日食
戊子五十五年漢景帝四年
冬十月晦日食
癸巳六十年漢景帝复中元二年
四月有星孛于西北
秋九月晦日食
甲午六十一年漢景帝三年
秋九月有星孛于西北
是月晦日食
乙未六十二年漢景帝四年
冬十月晦日食
丁酉六十四年漢景帝六年
秋七月晦日食時帝凣遣使如漢則稱王朝請以比諸侯於國内則從故號
戊戌六十五年漢景帝復元年
秋七月晦日食
庚子六十七年漢景帝三年
冬十月日月皆赤
十二月日如紫五星逆行守太微月貫天庭中天庭即龍星右角太微宫垣十星在翌軫之地天子之宫五帝之座
春正月漢帝崩
壬寅六十九年漢武帝徹春正月晦日食
廈四月有星如日夜出建癸卯七十年漢建元秋三年
七月有星孛于西北
九月晦日食
甲辰七十一年漢建元四年
帝崩謚曰武帝
孫胡立
後陳
朝封帝爲開天体道聖武神哲皇帝
黎文休曰遼東微箕子不䏻成衣冠之俗吳會非泰伯不䏻躋王覇之強
大舜東夷人也爲五帝之英主
文王西夷人也爲三代之賢君
則知善爲國者不限地之廣狹人之華夷惟德是視也
趙武帝䏻開拓我越而自帝其國𭁈漢抗衡書稱老夫爲我越倡始帝王之基業其功可謂大矣
後之帝越者䏻法趙武固守封圻設立軍國交鄰有道守位以仁則長保境土北人不得
復恣雎也
恣雎反目貌
史臣吳士連曰傳曰有大德必得其位必得其名必得其壽
帝何修而得此哉亦曰德而也矣
觀其答陸賈語
則英武之威𡸈讓漢髙
及聞文帝爲帝親塚置守邑歳時奉祀及厚賜其昆弟則又屈於漢於是宗廟饗之子孫保之非以德耶易曰謙尊而光卑而不可踰
帝其以之
文王
在位十二年壽五十二歳
王感鄰以義却敵邊亦願治之君也
安
諱胡仲始之子武帝之孫也
丙午二年漢建元六年
秋八月有星孛于東方長竟天
閩越王郢侵我邊邑
王守漢約不擅興兵使人賫書言其事於漢
漢多󰒂之大爲𭛁兵遣王恢出豫章韓安國出會󰏲擊閩越
淮南王安上書諫曰越方外之地
剪髮文身之不可以冠帶之國法度理也
自三代之盛胡粤不受正朔非強不䏻服威不能制以為不居之地不牧之民不足以煩中國也
今自相攻擊而陛下𭛁兵救之是及以中國而
勞夷狄也
且越人輕薄反襨不用法度非一日之積
一不奉詔󰁮兵誅之臣恐後兵革無時得息也
間者歳北不登民生未復今𭛁兵資粮行数千里夾以深林叢竹多蝮蛇猛獸夏月暑時歐泄霍乱之病相隨屬也曾未施兵接刅死傷者必眾矣
臣聞軍旅之後必有凶年言以具愁苦之氣薄隂陽之和感天地之精而災氣爲之生也
陛下德配天澤及草木一人有饑寒不終其天年而死者爲之悽愴於心
今方内無狗吠之警而使甲卒暴露
中元霑漬山谷邊境之民早閉晏開朝不及夕臣安窃爲陛下重之
且越人緜力薄材不能陸戦及無車騎弓弩之用然而不可入者以保地險而中國之人不耐其水土也
臣聞道路言閩越王弟甲弑而殺之甲已誅死其民未有所属
陛下若所重臣臨冇施德再賞以招𦤶之此必携幼扶老以㱕聖德
若無所用之則存亡繼絶建其王侯此必委質爲臣世共貢職
陛下以方寸之印丈二之組填撫方外不勞一卒不頓一㦸而威德並行
今以兵
入其地此必震恐迯入山林背而去之則復群聚留而守之歴歳經年則士卒罷勌食粮之絶一方有急四靣皆聳
臣恐變故之生奸邪之作由此始也
臣聞天子之兵有征而戦言莫敢較也
如使越人徼幸以逆執事厮輿之卒有一不僃而㱕雖得越王之首臣猶�之
陛下已九州爲家生民皆爲臣妾夷狄之地何足以爲一日之間而煩汗馬之勞乎詩云王猷充塞徐方既來
言王道甚大而遠方𢙇之也
臣安窃恐将吏之以十萬之師爲一
使之任也
是時漢兵位踰嶺閩越王𭛁兵拒險
其弟餘善乃𭁈宗族謀曰王以擅𭛁兵擊南越不請故漢𭛁兵來誅
漢兵眾強即幸而勝之後來益多終滅國而止不如殺王以謝漢願罷其兵
遂殺王郢使使奉其頭𦤶王恢
恢乃以便宜按兵吿韓安國而使使奉其頭馳吿
漢帝使荘助來諭意于王
王頓首曰天子爲寡人興兵誅閩越雖死無以報德
遣太子󰞿齊入質
因謂助曰國新被寇使者行矣寡人方日夜整装入見天子
助遠群臣咸諫于
王曰漢兵誅郢欲以警動我越
且先帝有言事漢期無失禮要之不可以設好語入見不得復亡國之勢也
王乃稱疾竟不入見
釋義歐泄歐𭁈嘔同泄弋制反亦吐也臨存以尊適甲曰臨恤問曰存不頓一㦸頓𭁈鈍通罷勌勌𭁈倦同厮輿厮折薪者輿主駕者皆賎役之人一日之間間音閉
説好語説讀曰悅
丁未三年漢元光元年
秋七月晦日食
甲寅十年漢元朔二年
春三月晦日食
乙卯十一年漢元朔三年
王病甚太子󰞿齊㱕自漢
丙辰十二年漢元朔四年
王薨謚曰文王
子󰞿齊立
史臣吳士連曰文王交鄰有道漢朝󰒂之𦤶爲興兵助擊其讐又罷納諫稱疾不朝于漢遵守家法貽厥孫謀可謂無沗厥祖矣
明王
在位十二年
王不謹夫婦之端釀國家之乱無足稱者
成諱󰞿齊文王長子也
丁巳元年漢元朔五年
以吕嘉爲太傅
己未三年漢元狩元年
夏五月晦日食
壬戌六年漢元狩四年
春有星孛于東北
夏長星出
西方
乙丑九年漢元𣇄元年
戊辰十二年漢元𣇄四年
初王爲世子入質於漢在長安娶邯郸樛氏女生子興
及即位乃藏其先帝璽上書於漢請立樛氏爲后興爲世子
漢数使使者諷諭王入朝王惧入見要用漢法比内諸侯王固稱疾不從乃遣子次公入質
是歳王薨謚曰明王
子興立
哀王
在位一年
母后宣治強臣專國弱年庸主何以堪之
諱興明王次子也
是年王既即位尊母樛氏為太后
�太后未家明王時嘗與覇陵人安國少季通
安國姓少季名
是歳漢使安國少季來諭王及太后以入朝比内諸侯復今辨士諫大夫終軍等宣其辝勇士魏臣等輔其决衞尉路博德將兵屯桂陽待使者
時王年少樛后乃漢人少季至復與私通焉
國人知之多不附太后
太后恐乱?欲倚漢威勸王及群臣求内附
即因漢使者上書請比内諸侯三歳一朝艅邊關
漢帝許之賜王與丞相吕嘉銀印及内史中尉太傅印餘得自置
除其故�劓刑用漢法比内諸侯者
皆鎮撫之
己巳元年漢元𣇄五年
王及太后飭治行装重齊爲入朝具
時宰相吕嘉年長長一作老歴相三朝宗族仕官為長吏者七十餘人男皆尚公主女皆嫁王之子弟宗室及蒼梧秦王有連其居國中甚得眾心愈於王
上書数諫王王弗聽因有叛心数稱疾不見
漢使者
使者皆注意嘉勢位能誅
王及太后亦恐嘉等先事𭛁欲令漢使者權謀誅嘉等
乃置酒請使者飲大臣皆侍坐飲
嘉弟為將啐居宫外
酒行太后謂嘉曰南越内属國之利也而相君若不便者何也以激怒使者
使者狐疑相杖杖持也遂莫敢𭛁
嘉見耳目非是即起而出
太后怒欲鏦撞也嘉以矛王止之
嘉遂出介分也其弟兵就舍稱疾不肯見王及使者陰與大臣謀作乱
王素無意誅嘉嘉知之以故数月不𭛁
太后欲獨誅嘉又力不能
漢
帝聞嘉不聽命王及太后孤弱不能制使者怯無决又以為王及太后已内附獨吕嘉為乱不足以興兵欲使荘參以二千往使
荘參曰以好徃数人足矣以武徃二千人無以為也
往不可
漢帝乃罷參
故濟北將韓千秋奮曰以一區區之越又有王太后為内應獨丞相吕嘉為害願得勇士三百人必斬嘉以報
於是漢使千秋與樛太后弟樛樂將二千人往入越境
吕嘉遂下令國中曰王年少太后本漢人也又與漢使者乱專欲内附盡持先王
寳噐入献于漢以自媚多從仁乃相從之人也行至長安虜賣以為僮僕自取一時之利無顧趙氏社稷為萬世計慮之意
乃與其弗將卒攻王遂弑王與太后盡殺漢使者遣人吿蒼梧秦王及諸郡邑立明王長子術陽侯建德為王
王已遇害謚曰哀王
使臣吳士連曰哀王之禍雖出於吕嘉而實兆于樛后
夫女之色能覆人家國也多端其兆不可逆覩
故先王必制大婚之禮必謹夫婦之端必别嫌明微蓽正位内外必閉出入之防必僃
三從之訓夫然後禍無由至
哀王年少不能防閉其母吕嘉當國内外之事寕不預知大國賔至接之有禮居之有次供億有数舘伴有人何至與母后通也母后深居宫中不預外事有事而出魚軒翟弗媚嬙陪從何至與使客通也嘉等與其撲燎原之火於方熾之中孰若杜禍乱之機於未兆之日之為愈也故曰為人君而不知春秋之義必冡首惡之名為人臣而不知春秋之義必𨺻篡弑之罪明王哀王吕嘉之謂也
術陽王
在位一年趙氏社稷樛后傾之本既先援末從而顛
諱建德明王長子越妻之子也
時冬十一月宰相吕嘉既立王而韓千秋兵入境破数小邑
嘉乃開直道給食未至番禺四十里出兵擊千秋等滅之
使人
函封漢使節置塞上即大庾嶺名好為謾辝欺詐之語也以謝罪𭛁兵守要害處
漢帝聞之遣伏波將軍路博德出桂陽楼船將軍杨僕出豫章戈船將軍嚴名嚴失其姓史出零陵下瀨將軍甲
名甲史失其姓下蒼梧馳義侯貴名貴史𭛁失其姓夜郎兵下牂牁江咸會番禺
庚午元年漢元𣇄六年
冬漢楊僕精兵九千先陷尋陿破石門嘉積石於江曰石門得我粟船因維其船以数萬人待伏波將軍路博德
博德曰因道遠後期與楼船會至番禺
時有千餘人遂俱進
楊僕前至番禺
王及嘉皆守城
楊僕自擇便居東南靣路博德居西北靣
會暮僕攻敗之縱火燒城
博德不知兵多少乃為營遣使招降
皆賜以印綬復縱令相招
楼船
將軍楊僕力攻反驅入路博德營軍
黎比也旦城中皆降
王及嘉與数百人夜走入海
博德又問降者知嘉所在遣人追之
校尉司馬蘇弘得王越郎都󰏲一作孫都得嘉
時下瀨戈船將軍兵及馳義侯所𭛁夜郎兵未下而我越已為路博德楊僕所平矣
時我越令三使者牽牛三百頭携酒一千鐘持交趾九真日南三郡戶籍迎降路博德因拜三使者為三郡太守治
民如故
遂以其地為南海秦故郡今明廣東是也蒼梧唐曰益州古甌貉我越之地鬱林秦桂林郡漢武更名合浦秦象郡廉州之属郡交趾九真日南秦象郡珠崖儋耳並在大海中
九郡
自是漢始
置制史太守
黎文休曰吕嘉之諫哀王及樛太后使毋求為漢諸侯毋餘邊關可謂䏻重越矣
然諫不從󰒂當盡率群臣於朝廷靣諫帝漢帝越之利害庶幾哀王太后有所感悟
若猶不從則當引𠧨避位不爾則用伊霍故事别選明王子一人代位使哀王得如太甲昌邑保全性命則進退不失
今乃弑其君以逞私怨又不能以子守國使越分裂而入臣漢人則吕嘉之罪有不容誅者矣
史臣吳士連曰五嶺之於我越者是為險塞國之門戶猶鄭之虎牢虢之下陽也
帝越者固宜設險守國不可使之失也
趙氏一失其守國亡綂絶土宇瓜分
我越又分南北之勢成矣
後有帝王之興地險已失復之必難
故徵女王雖能略定嶺南之地不能㨿得嶺險旋底於亡
士王雖復全盛然猶為當時諸侯未正位號没後又失之而丁黎李陳止有交州以南之地不復趙武之舊勢使然也
大越史記外紀全書卷之三
屬西漢紀
辛未漢元封元年
我越既属于漢漢以石戴爲九郡太守漢制以州領郡除珠崖耳皆在海中餘七郡属交州戴爲州太守西漢守任治所在龍淵即龍編東漢在麋冷即安朗及戴卒漢昭帝以周章代之
至王莽末交州牧鄧讓及諸郡閉境自守漢將岑彭素厚善讓與讓書陳漢家威德
於是率交趾太守錫光及諸郡太守杜穆等遣使貢献于漢
漢悉封爲列侯
當時漢光武建武五年己丑也
錫光漢中人在
交止敎民以禮義
復以任延爲九真太守
延宛人
九真俗以漁獵爲業不事耕種
延乃敎民墾闢歲歲耕種百姓充給
貧民無聘禮者延令長吏以下省俸祿以賑助之同時娶者二千人
視事四年召還
九真人爲之立祠
其生子置名皆曰任焉
嶺南文風始二守焉
己亥漢光武劉秀建武十五年
交趾太守蘇定爲政貪暴徵女王起兵攻之
右属于漢自辛未至己亥凣一百四十九年
徵女王紀
徵王
在位三年
王甚雄勇逐蘇定建國稱王然以女主不能成再造之功
諱側姓徵
本姓雒峯州麋冷縣雒將之女朱鳶縣詩索之妻也
詩索亦雒將子两家子相爲婚姻綱目集覧以雒爲姓誤矣都麋冷麋音縻
庚子元年漢建武十六年
春二月王苦太守蘇定绳以法及讐定之殺其夫乃與其妹貳舉兵攻陷州治
定奔還
南海九真日南合浦皆應之畧定嶺南六十
五城自立爲王始稱徵姓焉
辛丑二年漢建武十七年
春二月晦日食
漢以徵氏稱王舉兵攻陷城邑邊郡苦之乃命長沙合浦及我交州具車船修橋道通障溪儲粮榖拜馬援爲伏波將軍以扶樂侯刘隆爲副來侵
壬寅三年漢建武十八年
春正月馬援沿海而進隨山刊道千餘里至浪泊上羅城西街之西名浪泊與王戰
王見虜󰟨大張自度烏合之󰕛恐不能支退保禁溪禁溪史作金溪󰕛亦以王女子慮不能勝敵遂走散
國統復絶
黎文休曰徵側徵貳以女子一呼而九真日南合浦及嶺外六十五城皆應之其立國稱王易如反掌可見我越形勢足致覇王之業也
惜乎繼趙之後以至吳氏之前千餘年之間男子徒自低頭束手爲北人臣僕曾不愧二徵之女子吁可謂自棄矣
右徵女王起庚子終任寅凣三年
属東漢紀
癸卯四年漢建武春正月十九年
徵女王及其妹貳與漢
兵拒戰势孤遂皆陷没
馬援追擊其餘󰕛都陽等
至居封縣降之乃立銅柱爲漢極𪽐
銅柱相傳在欽州古洞上
援有誓云銅柱折交州滅我越人過其下每以石培之遂成丘陵恐其折也唐馬總又建二銅柱於漢故處記著馬德以其爲伏波之裔今未詳所在左右二江合有其一援以西于縣有户三萬三千因請分爲封溪望海二縣漢帝從之
援又築蠒江城於封溪
其城圓如蠒故以爲名
我越遂属于漢
後三年援還
土人哀慕徵女王立祠奉事之祠在福祿縣喝江社番禺舊地城亦有之
史臣吳士連曰徵氏憤漢守之虐奮臂一呼而
我越國統幾乎復合其英雄氣槩𡸈獨於生時建國稱王没後能捍灾禦患
凣遭灾傷水旱禱之無不應
徵妹亦然
蓋女有士行而其雄勇之氣在天地間不以身之没而有餒也
大丈夫𡸈可不養其剛直正大之氣哉甲辰漢建武二十年
自此以後歷漢明帝章帝和帝殤帝安帝凣五世共八十二年惟明帝時南陽人李善守日南以惠愛爲政𢙇來異俗
遷九真太守
丙子漢順帝保永和元年
太守周僘以交州在九圍之外百
越之表上表請置方伯
漢帝以僘爲刺史都監郡縣
丁丑漢永和二年
日南象林蠻古越裳國界區憐等攻郡縣殺長吏
交州刺史樊演發州兵及九真兵萬餘人救之兵士憚遠役
秋七月二郡兵反攻府治其󰟨轉盛
戊寅漢永和三年
夏五月侍御史賈昌與州郡併力討區憐等不克爲所攻圍歲餘兵毂不繼
漢帝召公卿百官及四府椽属問以方畧皆議遣將發荆楊
兖豫四萬人赴之
李固駁曰荆楊盗賊盤結不散長沙桂陽數被徵發如復擾動必更生患
兖豫之人遠赴萬里詔書迫促必𦤶叛亡
南州暑濕加以瘴癘致死亡者十必四五
遠涉萬李士卒疲勞此至嶺南不復堪鬪
軍行日三十里而兖豫去日南九千餘里三百日乃到
計人廪五升用米六十萬斛不計將吏驢馬之食
設軍所在死亡必󰕛既不足禦敵當復更發
此爲刻割腹心以補四肢
九真日南相去千里發其吏民猶且弗堪况乃苦四州
之卒以赴萬里之難哉前中郎將尹就討益州叛羗益州諺曰虜來尙可尹來殺我
後就徵還以兵付判州張喬喬因其將吏旬日之間殄滅群道
此發將無益之效州郡可任之驗也
宜更選有勇畧仁惠可任將帥者以爲刺史太守徙日南吏民北依交趾還募蠻夷使自相攻轉輸金帛以爲其資有能反間致降許以裂土之封
前并州刺史祝良性勇决張喬前在益州有破虜之功皆可任用
四府必從固議
即拜良爲九真太守喬爲交州刺史
喬至開誠慰諭󰕛皆降服
良單車到九真示以威信降者數萬人
甲申漢建康元年
秋八月漢帝崩
冬十月日南復攻燒郡邑
九真刺史夏方招降者而撫諭之
尋轉桂陽太守以劉藻代之
庚子漢桓帝志元嘉二年
冬十一月九真郡人復屯據日南󰕛轉強盛
時夏方已徙桂陽太守因復拜爲刺史
方威惠素著及至日南眾聚萬餘人相率諸方降
戊午漢灵帝宏光和元年
夏四月州人及烏滸蠻久爲亂牧
守周喁不能禦州人梁龍等因之起兵攻破郡縣有眾數萬人
辛酉漢光和四年
漢帝使蘭陵令會󰏲上󰔄人朱儁救喁
道過本鄕募家兵及所調兵五千從两道入
先使人觀虚實宣揚威德以震動其心既而土郡兵逼進殺梁龍降者數萬人
甲子漢中平元年
州人屯兵執刺史周喁殺之遣人請闕數喁罪狀
漢帝聞之詔精選能吏
有司進東郡聊城人賈琮以爲刺史
琮初爲御史
先是爲刺史者以
其地有明珠翠羽犀象玳瑁異香美材之物率無清行財計盈給輙求遷代故吏民皆叛之
及琮到部訊其叛狀僉曰前政賦歛深刻百姓莫不困乏京師遙遠無所告訴民不聊生故相聚以拒之非真叛也
琮乃遣人分行慰諭使各安其業招撫流亡蠲復賦歛
於是誅爲苛虐之魁首者簡良吏守諸郡縣
百姓以安街巷爲之歌曰賈父來晚使我先反
今見清平不敢復反
琮任事三年徵拜議郎使李進代之李進我交州人
丙寅漢中平三年
黎文休曰觀史至我越無主之時爲北人刺史之無清行者所困
北京地遠無所告訴不覺愧感父集翼見精誠如後唐明宗時焚香祝天願天爲我越早生聖人自帝其國以免北人之侵漁者也
右属于漢自癸卯至丙寅凣一百四十四年
士王紀
士王在位四十年壽九十年王寬厚謙虚人心愛戴保全越之地以當三國之強既明且智足称賢君
姓士諱燮字彦威蒼梧廣信人也
其先魯國汶陽人也北朝王莽之亂避地于我越六世至王
父賜漢桓帝時爲日南太守
王少游學漢京從穎川劉子奇治左氏春秋爲注解舉孝廉補尙書郎以公事免官父䘮闋音鈌盡也後舉荗才除巫陽令遷交州太守封龍度亭侯都󰱋漊漊一作樓
即龍編後陳朝追封善感嘉應靈武大王
丁卯元年漢中平四年王有第三人一鮪武
時刺史朱
符爲夷賊所殺州郡擾亂王乃表一領合浦太守鮪領九真太守武領南海太守
王噐禮寬厚謙虚下士國人愛之皆呼曰王
漢之名士避難往依者以百數
庚辰十四年漢献帝恊刺史李進上言於漢帝曰率土之濱莫非王臣今建安五年
登仕朝廷皆中州之士未嘗奬勸遠人
辭意感切多所援引
漢帝詔我州之有孝廉荗才許除補属州長吏不得任中州
進復上疏曰所舉孝廉請與十二州博士以人才專對
而有司恐遠人虚誕毀折中朝不許
時我越人李琴宿衛在臺遂邀鄕人卜龍等五六人當正元萬國朝會之目俯伏殿庭曰皇恩不均
有司問其故琴曰南越遷遠不爲皇天所覆后土所載故甘雨不降凉風不飛
辭意懇苦
詔慰勞之以我荗才一人爲夏陽令孝廉一人爲六合令琴交州人後李琴仕至司隷校尉張重爲金城太守
則我越人才得與漢人同選者李琴李進有以開之也
重日南人初入洛正旦大會晋明帝曰日南北視日耶重對曰今郡中有雲者不必有其實至於風氣暄暖日影仰於生民之
上則有之矣按宋文帝元嘉中南征林邑五月立表望之日在表北九寸一分交州影在表南三寸三分交州去洛水六七千餘里表取其絃直當下千里唐開元十二年測交州夏至影在表南三寸三分與元嘉所測同王充論衡曰日南郡去洛且萬里爲日南李筌曰安南府至長安七千二百五十里孟琯云以四方揆之安南適當中國表地耳
史臣吳士連曰君子於辭不可已也
昔𩱛蔑如無辭則終與草木俱腐矣
李琴苟無辭何以見用於世而我越英特之才北人安得而知之哉辭之不可已也如此夫
雖然此特爲人才論若顔閔則無是言矣
丁亥二十一年漢建安十二年
漢袁徽遺尙書令荀彧書曰交州士府君既學問優博又達於從政處大亂之中保全一郡二十餘年彊場無事民不失業羈旅之徒皆蒙其慶雖竇融保河西曷以加之
官事少閑輙玩書傳
春秋左氏傳凣簡籍無徵輙以咨問即傳諸疑皆有師説意思詳密
又尙書古今大義詳備
兄弟並爲列郡雄長一州偏在萬里威尊無上
出入鳴鍾磬備具威儀笳皷箫吹車騎满道胡人夾轂焚香者常有數十妻妾居輜軿子弟從
兵騎當時貴重震服百蠻尉佗不能逾也
徽時寓交州
及漢帝遣張津爲刺史津守任在漢津建安六年
好鬼神事常著絳鄚頭巾皷琴燒香讀道書云可以助化爲其將區景所殺而荆州牧劉表遣零陵令賴恭代津
漢帝聞津死賜王玺書曰交州絶域南󰅾江海上恩不宣下義壅塞如逆賊劉表又遣賴恭窺看南土今以卿爲綏南中郎將董督七郡領交州太守如故
王遣吏張旻奉貢請漢京都
是時天下䘮亂道路斷絶而王不廢職貢
漢帝復下詔拜安遠
將軍封龍度亭侯
後蒼梧太守吳巨與恭相失舉兵逐之恭走還零陵
庚寅二十四年漢建安十五年
吳王孫權遣步隲爲交州刺史
隲到王率兄弟奉承節度
吳王加王左將軍
後王遣子𢌃魚錦反入質於吳吳王以爲武昌太守
王諸子在南者皆拜中郎將
王又誘導益州豪姓雍闓可亥反等率郡民人使遙東附吳
吳王益嘉之遷衛將軍封龍編侯
王每遣使請吳𦤶雜香細葛輙以千數
明珠大貝琉璃翠羽瑇瑁犀象之珍奇
及異果蕉椰龍眼之属無歲不至又貢馬凣數百匹
吳王作書後加寵賜以慰答之
黎文休曰士王能有寬厚謙下士得人親愛而致一時之貴盛
又能明義識時雖才勇不及趙武帝而屈節事大以保全疆土可謂智矣
惜其嗣子弗克負荷先業使越土宇既皆全盛而復分裂悲夫丙午四十年漢後主禪建興四年吳孫權黄武五年
王薨
初王嘗病死三日僊人董奉與藥一丸以水含服捧其頭摇
捎之少頃即開目動手顔色漸平復明日旋能起坐四日復能誤遂復常
奉字昌異侯官人見列仙傳候官縣名在福州
史臣吳士連曰我國通詩書習禮樂爲文献之󰘊自士王始其功德𡸈特施於當時而有以遠及於後代𡸈不盛矣哉子之不肖乃子之罪爾
世傳王既塟之後至晋末凣百六十餘年林邑人入寇掘發王塚見其體靣如生大惧乃復封瘗土人以爲神立廟事之號士王僊
盖其英氣不朽所以能爲神也
神祠在舊城龍編
右士王起丁卯終丙午凡四十年
大越史記外紀全書卷之三終
大越史記外紀全書卷之四
属吳晋宋齊梁紀
丁未漢建興五年吳黄武六年
吳主聞士王薨以交州懸遠乃分合浦以北属廣州吕岱爲刺史合浦以南属交州戴良爲刺史
又遣陳時大王爲太守
岱留南海
良與時俱前行
到合浦而王子徽以自署為太守發宗兵拒之
漢未宗室相亂南人率宗室相聚爲兵以自衛故名宗兵
良留合浦
王吏桓鄰叩頭諫徽迎良徽怒笞殺鄰
史臣吳士連曰自古殺諫臣未有不亡者
陳殺
洩冶齊殺孤喧陳齊事可鑒也以此垂戒
猶有殺諫臣如士徽者繼統不旋踵而死亡宜哉
鄰兄子治發合宗兵擊徽
徽閉城門自守
治等攻之數月不能下乃和親各罷兵
而吕岱奉吳詔誅徽自廣州將兵畫夜馳入合浦與良俱前誘士王之子中郎將匡與徽説令伏罪雖失郡守保無他憂
岱尋匡後至
徽兄祗弟幹頌等六人内袒迎岱
岱微服前至郡下
明早施帳幔請徽兄弟以次入
賓客满座岱起擁節讀詔數徽罪過左右因反
縛以出皆斬之傳首武昌
史臣吳士連曰士徽父薨不請命自立又發兵拒命義固當討然
吕岱誘之史降而殺之非也
夫信者國之寶也
徽既降縛送武昌使生殺出於上威信行乎下不亦善乎孫盛曰柔遠能邇莫善於信
吕岱殺降邀功君子非之以是知吕氏之不延也信哉
一鮪匡後出吳主原其罪及王贅子𢌃皆免爲庶人
數一鮪坐法誅唯匡先病殁
及𢌃卒徽大
將甘醴及桓治率吏民共攻岱岱擊破之
於是除廣州復爲交州如故
岱進攻九真斬獲以萬數
辛亥漢建興九年吳黄武三年
吳武陵五溪蠻反
主以南土清定召刺史吕岱還
合浦太守薜綜上疏曰昔帝舜南巡崩於蒼梧秦置桂林南海象郡則四國内属久矣
趙佗起於番禺懷服百越之君珠崖之南是也
孝武誅吕嘉開九郡設交趾刺史徙中國罪人雜居其閒稍使學書粗通禮化
及昔光守交趾任延守九真建立學號道以禮義
由此而降四百
餘年民似有類
然土廣人眾险阻山林易以爲乱
臣所見南海黄盖爲日南太守下車以供設不備撾殺主簿仍見驅逐
九真太守詹萌爲妻父周京并請大吏
酒酣作樂功曹潘歆起舞属京不起歆欲迫強萌怒殺歆
歆弟率眾攻萌
故交趾太守士燮遣兵討之不克
會刺史朱符多以鄕人󰔄褒劉彦之徒分作長吏侵漁百姓黄魚一尾牧稻一斛
百姓怨判出攻州郡符走入海
步隲以次鉏治紀綱適定
後吕岱平士徽亂改置長吏章明王綱威
加萬里大小承風
由此觀之綏邊撫裔實在其人
伯牧之任宜擇清流
荒服之外禍福尤甚
今交州雖云粗定尙有高凉宿賊其南海蒼梧鬱林珠崖四郡未綏聚作寇盗
若岱不復南新刺史宜擇精密方畧智計之人以撫按之庶可補緼
但中人近守常法無奇數異術則郡惡日滋
吳王拜岱鎮南將軍進封番禺侯一云封魏郡陵厲公
戊辰漢延熹十一年
吳永安元年
九真復攻陷城邑州郡騷動
吳主以衡陽督軍都尉陵胤一云陵商爲刺使兼校尉
胤入境諭以恩信降者三萬餘家州境復清
後九真郡女趙嫗嫗乳長三尺施於背後常乘象頭與敵交戰
聚眾攻掠郡縣
胤平之
交趾志九真山中有趙妹女子乳長三尺不嫁結黨剽掠郡縣常著金褐齒屣據象頭鬪戰死面爲神
癸未漢炎興元年吳永安十六年
春三月初吳以孫諝爲交州太守諝貪暴爲百姓患
至是吳主遣鄧詢至郡
詢又擅調孔雀三十隻送建業
民憚遠役因謀作亂
夏四月郡吏吕興殺諝及詢而請太守及兵於晋
按綱目云請吏於魏明年魏禪位干晋則魏亦晋也
九真日南皆應之
是歲
漢亡
甲申魏主曹奂咸熙元年吳主孫皓元興元年
秋七月吳分交州置廣州
時吳已附于晋
晋以吕興爲安南將軍都督交州諸軍事以南中監軍霍弋遙領交州刺史得以便宜選用長吏
弋表爨谷一曰焚谷爲太守率牙門董元王素等將兵助興未至興爲功曹李統所殺
谷死之一云谷病卒
乙酉晋武帝司馬炎泰始元年吳甘露元年
晉帝遣巴西馬融代興
融病卒
弋又遣揵爲陽稷代融爲太守
戊子晉太始四年吳寶鼎三年
吳以劉俊爲刺史
俊與大都督修稷將軍顧容前後三攻交州
稷皆拒破之
鬱林九真皆附於稷
稷選將軍毛靈董元攻合浦戰於古城即合浦城也
大破吳兵殺劉俊修稷餘兵散還合浦稷因表靈爲鬱林太守元爲九真太守
己丑晉泰始五年吳建衡元年
冬十月吳遣監軍󰔄氾威南將軍薜珝蒼吳太守丹陽陶璜從荆州道監軍李鼎督軍徐存從建安海道皆會合浦以擊稷李鼎一作李朂
辛卯晉泰始七年吳建衡三年
夏四月󰔄氾薜珝陶㱕拒稷戰
于汾水璜敗退保合浦亡其二將
珝怒謂璜曰若自表討賊而䘮二帥其責安在璜曰下官不得先其意諸軍不相順故致敗耳
珝怒未解欲引軍還
是夜璜以兵數百襲董元獲其寶物船戰而歸
珝廼謝之以璜領交州爲前部都督
璜復從海道出其不意逕至州
元拒之諸將欲戰璜疑斷橋内有伏兵迺别列長㦸於其後
兵繩接元僞退璜追之伏兵果出
長㦸逆之大破元等殺元以前所得船貨寶反土物錦數千疋遺扶嚴賊帥良齊
齊將萬
餘人助璜
時楊稷以其將王素代元元勇將解系同在城内
璜使弟象爲書與系又使象騎鞀車皷吹導從而行
素等曰彼象尙如此系必有去志
乃殺系
珝璜遂陷州
吳因用璜爲刺使
璜有謀策周窮好施得人心故人人樂爲之用所至有功
先是晉帝以楊稷爲交州刺史毛冕爲太守印綏未到而稷冕先已敗死
因贈稷冕及松能松能無所考并爲關内侯
九真郡功曹李祚保郡内附晉璜遣將攻之不克
祚舅黎桓一云黎明隨軍遣祚降祚乃答曰舅
自吳將祚自晉臣惟力是視耳
踰時乃拨
史臣吳士連曰守土之臣能以李祚之心爲心可謂忠於所事矣
吳主以璜爲刺史持節都督交州諸軍事
前將軍州牧武平九德新昌土地险阻夷獠剄悍歷世不實璜征討平之開置三郡及九郡属國三十餘縣
吳徵璜爲武昌都督以合浦太守修元代之
土人請留璜以千數於是遣還舊任
及吳主既降晉手書遣馬息融勅㱕歸順
㱕流涕數日遣使送印
綬詣洛陽
晉帝詔復其職封宛陵侯改冠軍將軍
璜在州三十年威惠素著爲殊俗所慕
及卒舉州啼哭如䘮慈親
晉帝以員外郎散騎常侍吳彦爲都督刺史
初璜之死九真戍兵作亂逐太守其渠帥趙祉圍郡彦悉平之
在任二十五年恩威宣著
州民寧靜自表求代晉帝以員外郎散騎常侍顧秘代之
秘爲人温良純雅舉州愛之未幾卒
州人逼其子參領州事
參尋卒弟壽領州事州人不咱
壽固求之遂領州事
迺殺長吏胡肇等又將殺帳
下督軍梁碩
碩走得免起兵討壽擒之
壽母令鴆殺之
碩遂專制一云並其母皆鴆殺恐民情不叶乃令璜子蒼吳太守威領刺史
威在職甚得百姓心三十年卒
威弟淑子綏相繼爲刺史
自基至綏凡四世並爲刺史
基璜之祖父也
戊寅東晉元帝司馬睿大興元年
冬十月晉帝詔加廣州刺史陶侃都督交州諸軍事
壬午晉永年
昌晋王敦以王諒爲刺史使攻梁碩
碩舉兵圍諒於龍編
癸未晋明帝紹太寧元年
春二月陶侃遣兵救王諒未至梁碩拨龍編
奪諒節諒不與碩斷諒左臂諒曰死且不避斷臂何爲
逾旬而卒
碩據州凶暴失眾心
侃遣參軍高寶攻碩斬之
晋帝以侃領交州刺史進號征南大將軍開府儀同三司
未幾吏部侍郎阮放求爲刺史晋帝許之
放至寧浦遇寶爲設饌伏兵欲殺之
寶覺舉兵擊放放咸之
族子也放走得免至州少時暴頞渴死
癸丑晋穆帝珊永和九年
春三月晋阮敷爲交州刺史
敷討
林邑破五十餘壘
初晋平吳徵交州兵交州刺史陶璜上言曰交州外距林邑繩數千里夷帥范熊世爲逋寇自稱王數攻百姓旦連扶南種類猥多明黨相倚負險不實往隸吳時劫掠良民殺害長吏臣昔爲固國所采編戍在南十有餘年雖剪其魁桀而深山僻穴常有逋竄初臣所統之卒八千南土湿潤多有毒氣累年征討死亡减耗見在二千四百人今四海混同無思不服當卷甲鎖兵令其損約以示單弱夫風塵之變出於非常臣亡國之餘議不足取晋武從之至今猶見其效
庚辰晋武帝昌明太元五年
冬十月九真太守李遜據州反
辛巳晋太元六年
交州太守杜瑗斬李遜州境乃平進瑗爲交州刺史
己亥晋安帝德宗隆安三年
春三月林邑王范胡達陷日南九真遂寇交州
杜瑗擊破之
辛亥晉義熙七年
夏四月永嘉太守盧循來奔
初刺史杜瑗卒或云瑗本属京兆祖元守合浦因居交趾晉帝以其子慧度爲刺史代之
詔書未至循攻破合浦逕向交州
慧度率州府文武拒循於石𥔎破之
循餘眾猶二千
李遜餘黨李脱等結集俚獠五千餘人以應循庚子至龍編南津
慧度悉散家財賞軍士與循合戰擲稚尾炬焚其舟艦以步兵夾岸射之
循舟艦俱燃
遂大潰
循知必死先鴆妻子召妓妾問曰誰能從我者
多云雀鼠貪生就死實難或云官上當死某𡸈願生
循乃悉殺諸辞死者因自投于水
慧度取其屍斬之并妻子及脱等函首送建康
癸丑晋義熙九年
春二月林邑王范胡達寇九真
慧度擊斬之
乙卯晋義熙十一年
冬十二月林邑寇交州
州將敗之
庚申晋恭帝德文元熙二年宋武帝劉裕永初元年
秋七月慧度擊林邑大破之斬殺過半
林邑乞降許之
前後爲所掠者
皆遣還
慧度在州布衣蔬食禁淫祠修學校歲飢以私祿賑給之爲政纖密一如治家吏民畏而愛之
城門夜開道不十遺
慧度卒贈左將軍以其子弘文爲刺史
是歲晋亡
丁卯宋文帝義龍元家四年
夏四月庚戌宋帝徵弘文爲廷尉王徽之爲刺史
時弘文有疾自輿就道或勸之待病愈
弘文曰吾仗節三世常欲投軀帝庭况被徵乎
遂行卒於廣州
辛未宋元嘉八年
林邑王范陽邁寇九真州兵擊却之
壬申宋元嘉九年
夏五月林邑王范陽邁遣使入貢于宋求領交州
宋帝詔答以道遠不許
黎文休曰賁育之稚幼則不能抗跛尪之壯年
林邑乘我越無軍之時乃寇日南九真而求領之𡸈當時我越不能支此林邑耶特以無統率之者故也
時不終否而必泰
勢不終屈而必伸
李太宗斬其主乍斗聖宗擒其主制矩而繁其民五萬人至今爲臣僕亦足以雪數年污辱之讐耻也
丙子宋元嘉十三年
春二月宋帝遣交州刺史檀和之討林邑
初林邑王笵陽邁雖遣使入貢而寇盗不絶故宋帝使和之討之
時南陽人宗慤家世業儒慤獨好武事常言願乘長風破萬里浪
及和之伐林邑慤自奮請從軍
宋帝以慤爲振武將軍
和之遣慤爲前鋒
陽邁聞軍出遣使表請還所掠日南民輸金一萬斤銀十萬斤
宋帝詔和之若陽邁果有誠欵亦與其歸順
和之至朱梧戍小註朱梧縣自漢以來属日南郡時於其地置戍遣府户曹參軍姜仲基等府者交州刺史府也前
詣陽邁陽邁執之
和之怒進圍林邑將笵扶龍於區粟城
陽邁遣其將笵昆沙達救之
慤潜兵迎擊昆沙達大破之
五月和之等拨區粟城斬扶龍乘勝入象浦
陽邁傾國來戰以具装被象前後無際
慤曰吾聞外國有獅子威服百獸
乃制其形與象相拒象果驚走
林邑兵大敗
和之遂克林邑陽邁及其子僅以身免所獲異名之寶不可勝計
慤一無所取還家之日衣櫛蕭然
史臣吳士連曰有用之才無施不可𡸈拘於世
習哉人之立志有異
尔志乎道德者功名不足以勤其心志乎功名者富貴不足以勤其心
宗慤之志盖志乎功名者歟還家之日財物一無所取此富貴不足以勤其心之實也
較之志道德者固不可及而視其志富貴者風斯下矣
丁丑宋元嘉十四年
冬十月壬午檀和之去官歸
戊申宋明帝彧泰始四年
春三月刺史劉牧病卒
州人李長仁殺州牧北來部曲遂據州反自稱刺史
秋八月宋帝以南康相劉勃爲交州刺史
勃至爲長人
所拒未幾卒
十一月李長仁遣使請降自貶行州事
許之
己未宋順帝準昇明三年齊髙帝蕭道成建元元年
春三月朔日食
秋七月齊帝以李叔獻爲交州刺史
叔獻長仁之從弟也
初刺史長仁卒叔獻代領州事以號令未行遣使求刺史於宋
宋以南海泰守沈渙爲刺史以叔獻爲寧遠軍司馬武平新昌二部太守
叔獻既得朝命人心服從遂發兵守險不納渙
渙留鬱林卒
即以叔獻爲刺史撫安南土
是歲宋亡
甲子齊武帝頤永明二年
李叔献既受命而斷割貢献
齊帝欲討之
乙丑齊永明三年
春正月丙辰齊帝以大司農劉楷爲刺史發南康盧陵始興兵討李叔獻
叔獻遣使乞罷兵献二十隊純銀兜𮢶及孔雀毦仍吏反以孔雀毛爲飭也
齊帝不許
叔献惧爲楷所襲間道自湘州朝于齊
楷迺入鎮
庚午齊永明八年
冬十月刺史房法乘代刘專好讀書嘗属之欲反記也
疾不治事由是長吏伏登之得擅權
改易將吏不使法乘知
録事房秀文白之
法乘大怒繋登之於獄十餘日
登之厚賂法乘妹夫崔景叔得出因將部曲襲州執法乘謂之曰使君既有疾不宜煩勞囚之别室
法乘無事復就登之求讀書
登之曰使君靜處猶恐疾作𡸈可觀書遂不與乃奏法乘心疾動不能任事
十二月乙卯齊帝以登之爲刺使
法乘還至五嶺卒
史臣吳士連曰房法乘好讀書而廢事政長吏因之擅權改易將吏書癖之過也
至於繋獄而
治之能補過矣
及聽請託之言乃置之不問其失大矣宜其反焉所襲不死幸矣
故凡事過中未有不凶者也
壬午梁武帝蕭衍天監元年
是歲齊亡
乙酉梁天監四年
春二月交州刺史李元凱㨿州反長吏李畟討平之
初元凱代登之爲刺史以梁受齊禪而恩威未加因奉州叛
至是畟以宋兵討元凱殺之
丙申梁天監十五年
冬十一月詔李畟爲刺史
畟又斬元凱餘黨李宗老傳首建康州乃平
右属于吳晋宋齊梁起丁未終庚申共三百十四年
前李紀
前李南帝
在位七年
帝志在滅賊救民不幸遭陳霸先侵伐飲恨而没
惜夫
帝姓李諱賁龍興太平人也
其先北人西漢末苦於征伐避居土七世遂爲南人
有文武才初仕梁遭亂歸太平
時守令暴刻林邑寇邊帝起兵攻逐之稱爲南帝國
號萬春郡龍邊
辛酉元年梁七年
大同交州刺史武林侯蕭諮以刻暴失眾心
帝世家豪右天資奇才仕不得志
又有并韶者富於詞藻詣繏求官
梁吏部尙書蔡樽以并姓無前賢除廣陽門郎
韶耻之還鄕里從帝謀起兵
帝時監九德州因連結數州豪傑惧響應
有朱鳶酋長趙肅者服帝才德首率眾歸焉
諮覺之賄輸于帝奔還廣州
帝出據州城即龍編也
壬戌二年梁大同八年
冬十二月梁帝命孫冋盧子䧺
來侵
冏以春瘴方起請待秋時
廣州刺史新喻侯瑍不許武林侯諮趣之
子䧺等到合浦死者十六七眾潰而歸
諮誣奏冏及子䧺追遛皆賜死
癸亥三年梁大同九年
夏四月林邑王寇日南帝命其將范脩擊破之于九德
甲子天德元年梁大同十年
春正月帝因勝敵自稱南越帝即位建元置百官建國號曰萬春望社稷至萬世也
起萬壽殿以爲朝會之所
以趙肅爲太傅并韶范脩等並拜將相官
乙丑二年梁大同十一年
夏六月梁以楊㬓純招反又七妙反爲交州刺史陳霸先爲司馬將兵來侵命定州刺史蕭勃會㬓於江西
勃知士卒憚遠役因詭説留㬓
㬓集諸將問計
覇先曰交州叛换罪由宗室遂使溷亂數州逋誅累歲
定州欲偷安目前不顧𡐡計
節下奉辞伐罪當死生以之𡸈可逗瀏不進長寇沮眾乎
遂勒眾先發𭛁以覇先爲前鋒
至州帝率眾三萬拒之敗於朱鳶又敗於蘇歷江口帝奔嘉寧城
梁兵追圍之
丙寅三年梁中大同元年
春正月覇先等克嘉寧城
帝入新昌獠中
梁兵遂屯嘉寧江口
秋八月帝復率二萬自獠中率屯典澈湖大造舟艦充塞湖中
梁兵憚之頓湖口不敢進
覇先謂諸將曰我師已老將士疲勞且孤軍無援入人心腹若一戰不利𡸈望生全
今藉其屢敗人情未固夷獠烏合易爲摧殄正當共出百死决力取之無故停留時事去矣
諸將皆默然莫應
是夜江水暴漲七尺注湖中
覇先勒所部兵隨流水先進
梁眾皷譟而前
帝素不爲
備因大潰退保屈獠洞中治兵欲復戰委大將趙光復守國調兵擊覇先
丁卯四年梁太清元年
春正月朔日食
趙光復與陳覇先將持未决勝負
而覇先軍甚盛光復度不能之乃退保夜澤其澤在朱鳶周廻不知里數草木榛莽叢薄交蔽中有基地可居四靣泥淖沮洳人馬難行惟用獨木小舟篙行於水草之上乃可到
然非諳識岐路則迷不知處誤墮水中爲虫蛇所傷死
光復諳得脉絡率二萬餘人屯澤中址晝則泯
絶煙火人跡夜則以獨木船出兵擊覇先營殺獲甚眾所得粮食爲持久計
覇先蹀而攻之竟不能得
國人號夜澤王
世傳雄王時王女仙容媚娘出遊海口船回至褚家鄕洲步行洲上遇褚童子裸身先匿葦叢中自以爲月老葦緣其合爲夫妻畏罪避居岸上所居便成都會王調兵討之童子仙容恐惧待罪忽夜半風雨暴至舂撞所居棟宇自拨居人及鷄犬一時同升于天留其空址在澤中時人呼其洲曰自然洲其澤曰一夜澤今存舊號云
右前南帝起辛酉終丁卯凣七年
趙越王紀
按舊史不載趙越王𣑯郎王今釆野史及他書始載越王位號附𣑯郎王以補之
趙越王
在位二十三年
附𣑯郎王王㨿險設奇以摧大敵惜夫過愛其女𦤶有女壻之衬
王姓趙諱光復趙肅之子朱鳶縣人威壮勇烈從南帝征伐有功拜左將軍
南帝薨乃稱王都龍編遷武寕
戊辰元年梁太清二年
春三月辛亥三帝在屈獠洞中日久肙瘴病薨
黎文休曰兵法云三萬齊力天下莫能當焉
今李賁有眾五萬而不能守國然則賁短於爲將
耶抑新集之兵不可與戰耶李賁亦中才之將其臨敵制勝不爲不能然卒以两敗身亡者盖不幸而遇陳覇先之善用兵也
史臣鼯士連曰前南帝之𦥷兵除暴宜若順乎天矣然而卒𦤶敗亡者盖天未欲我國平治耶嗚呼非特遇覇先之善用兵又遭江水之暴涨以助其勢庸非天乎
己巳二年梁太清三年
王居澤中以梁兵不退之故焚香祈禱懇吿于天地神祇於是得龍爪兠鍪之瑞
用以擊賊
自此軍聲大振所向無敵
俗傳澤中神人褚童子時乘黃龍自天而下脱龍爪付王俾戴兜鍪上以擊賊
庚午三年梁簡文帝綱太寳元年
春正月梁授陳覇先威明將軍交州刺史
覇先又圖欲持守日久使粮絶兵疲則可破會
梁有侯景之亂召還委裨將楊孱攻王
王縱兵擊之
孱拒戰敗死
梁軍潰北歸
國乃平
王入龍編城居之
南帝兄天寳居夷獠中稱桃郎王立國曰野能國
先是南帝避居屈獠之時天寳與族將李佛子率三萬人入九眞
陳覇先追擊
之天寳兵敗乃收餘眾萬人奔哀牢境夷獠中見桃江原頭野能洞地廣衍沃可居築城居之因地名建國號
至是眾推爲主稱桃郎王
乙亥八年梁敬帝方智紹泰元年
桃郎王卒于野能國無嗣眾推李佛子爲嗣統其眾
丁丑十年梁太平二年陳武帝先永定元年
李佛子率眾東下與王戰于太平縣凣五接陣未决勝負而佛子兵少却意王有異術乃󰕖和請盟
王以佛子前南帝族不忍絶遂割界于君臣州今慈廉縣上下葛二社是也居國之
西遷嗚鳶城今慈廉縣下姥社是也其社今有八郎神祠盖雅郎之祠也
後佛子有子雅郎求婚王女杲娘
許之遂成姻好
王鍾愛杲娘居雅郎爲贅壻焉夫居妻家日贅壻
庚寅二十三年陳宣帝頊大建二年
雅郎謂其妻曰昔吾两父王爲讐今爲婚姻不亦善乎然此父何術能却彼父兵
杲娘不覺其意密取龍爪兜鍪示之
雅郎潜謀易其爪私謂杲娘曰吾聞父母深恩重如天地吾夫婦雅相愛重不忍契闊吾且割愛歸家
雅郎歸與其父謀襲王取其國
史臣吳士連曰婦人謂嫁曰歸則夫家迺其家也
王女既嫁雅郎盍歸諸夫家乎何爲循嬴秦贅壻之俗以𦤶敗亡哉右趙越王起戊辰終庚寅凣二十三年
後李紀
後李南帝
在位三十二年
帝用詐術以併國望賊風而先降終始所行皆非義也
帝姓李諱佛子前南帝族將也逐趙越王襲南帝位號都嗚鳶遷峯州
辛卯元年陳大建三年
帝渝盟舉兵攻趙越王
越王初不覺其意倉卒督兵披兜鍪立以待
帝兵益進趙越王自知勢屈不能禦乃携其女子南奔欲擇險地匿跡所至帝兵皆踵後
越王引馬奔至大鴉海口阻水歎曰吾窮矣遂投于海
帝躡至沙然不知所之乃還
趙氏亡
後人以其靈異立祠于大鴉海口奉事之
大鴉今大安縣是也
史臣吳士連曰以覇術觀之
後南帝之攻趙越王爲計得矣以王道覌之曾犬彘之不若也
何
則前南帝在屈獠時以軍事委越王
王收殘卒㨿夜澤沮洳之險當覇先一世之䧺竟獲其將楊孱北人爲之退師
時帝竄居夷中圖脱虎口而已
幸而覇先北歸天寳繼沒乃舉兵攻越王譎計請和約爲婚姻
王以誠待之割地居之所行皆出於正交好有道朝聘以時𡸈非久安長治之道邪顧乃用雅郎之邪謀拂人倫之正道㥯功利滅仁義攻取其國雖曰得之而雅郎先子身不免爲侼虜𡸈爲利乎
壬戌三十二年隋文帝楊堅仁壽元年
帝遣其兄子代權㨿龍編城別帥李普鼎㨿嗚鳶城時帝都峯州
隋楊素薦瓜州刺史長安劉方有將帥之畧
隋帝詔以爲交州道行軍縂管統二十七營來侵
方軍令嚴肅有犯必斬
然性仁愛士卒有疾病者親臨撫養士卒亦以此懷其德而畏其威
至都隆嶺遇草賊擊破之進軍臨帝營先諭以禍福
帝惧請降北歸薨
民爲立祠于小鴉海口以對趙越王祠
史臣吳士連曰南北強弱各以其時
當北方之
弱則我強北方強則我亦爲之渃
天下大勢然也
若夫有國家者脩爾甲兵整爾車徒預備無󰔄設險守國事大以禮字小以人
及其暇日申之以孝悌忠信使國人知親上死長之義
或見侵陵修之以文吿之以辭將之以玉帛之禮
猶不免焉雖至於困背城一戰誓以死守與社稷俱存亡然後爲無愧
安有賊人臨境兵内未接乃惧而請降之理哉帝既柔懦而當時將相曾無一言及之可謂國無人矣
右後南帝起辛卯終壬戌凣三十二年通計前南帝趙越王合六十二年
大越史記外紀全書卷之四終
大越史記外紀全書卷之五
属隋唐紀
癸亥隋仁壽二年
劉方妆獲後南帝舊將目為桀點皆斬之
乙丑隋煬帝廣大業元年
春正月劉方新平我土隋群臣有言林邑多奇寶者
隋帝乃授方驩州道行軍總𬋩經畧林邑
方遣欽州刺史寗長真等以步騎萬餘出越裳
方親率大將軍張愻蘇困切等以舟師出比境漢縣属日南郡隋置比境郡
是月軍至海口
三月林邑王梵
志遣兵守險劉方擊走之
師度闍黎江
林唈兵乘巨象四靣而至方戰不利乃多掘小坑草襨其上以兵挑之既戰佯比
林邑人逐之象多陷坑顛躓轉將驚駭軍遂乱
方以弩射象却走躁其陣
因以銳師繼之
林邑大敗俘馘萬計
方進追之屢戰皆捷過馬援銅柱南八日至其國都
夏四月梵志棄城走入海
方入城獲廟主十八皆鑄金為之有國十八葉也
刻石紀功而還
士卒腫足死者十四五
方亦得疾死于道
史臣吳士連曰林邑自取敗亡有由來矣
自范胡達之𨺻日南九真寇交州為晋杜瑗擊破曾不是懲
今年寇九真明年寇交州
杜慧度又破之所殺過半矣
陽邁又寇九德宋檀和之討服其罪
雖遣使入貢而盜寇如初
宗慤和之長驅克林邑
陽邁幸脱虎口挺身而走
自是南海澄波󰱃幾求戒矣
范志繼立又寇日南范脩破于九德終後南帝之世不敢北窺中州而其國亦段富矣
至是隋人貪其寶貨興師伐之踣其國
都汙其室宫雖曰貪暴之師而蠻夷猾夏者亦可以懲矣
戊寅唐髙祖李渊武德元囝
夏四月欽州刺史寗長真以鬱林始安之地附於蕭銑
漢陽太守馮盎以蒼梧髙要珠崖番禺之地附於林士弘
銑士弘各遣人招交州太守丘和和不從
銑遣長真帥領南兵自海道攻和
和欲出迎之
司法書佐髙士廉説和曰長真兵數雖多懸軍遠來粮少不䏻持久
城中勝兵足以當之柰何望風受制於人
和從之以士廉為
行軍司馬將水陸諸營逆擊破之
長真僅以身免盡俘其眾
和乃築子城城内小城也周回九百步以禦之
及隋亡納欵於唐
唐詔李道祐持節授和交州太總管爵譚國公
和遣士廉奉表請入朝
詔𭛁師迎之
是歲隋亡
壬午唐武德五年
初隋末丘和為交趾太守恃隋威勢廵邊徼諸溪洞居州凡六十年餘林邑諸國遣和明珠文犀今寶故和富埒王者
是歳唐改交趾曰安南都護府
戊子唐太宗世民貞觀二年
唐宗室李壽為交趾都督貪墨得罪
唐帝以嬴州刺使盧祖尚才兼文武徵入朝諭曰交趾久不得人前後都督皆不稱職
卿有安邊之畧
為我鎮之勿以道遠為辭
祖尚拜謝既而復悔以疾辭
唐帝遣杜如晦諭㫖
固辭
又遣其妻兄周範往諭之曰匹夫相許猶䏻存信卿靣許朕𡸈得皆之宜可早行三年必召朕不食言
對曰嶺南瘴癘去無還理
唐帝怒曰我使人不行何以為政命
斬於朝堂
尋悔復其官蔭
史臣吳士連曰君使臣以禮臣事君以中
唐太宗使臣不行諭之至再可謂有禮也
祖尚於王事辭難失節矣既許復悔失信矣言辭憤激失禮矣
太宗殺之雖過而祖尚具此三失罪何如哉乙未唐貞觀九年
唐宗室李道興為交州都督以瘴癘卒于官
丁亥唐中宗哲嗣聖四年
秋七月嶺南俚戶舊輸半課都護劉延祐使之全輸
俚戶始怒謀作亂
李嗣先為謀
主延祐殺之
其餘黨丁建等合眾園府城
城中兵少不支󰞿壘待援
廣州大族馮子由幸立功按兵不出
建殺延祐
後桂州司馬曹直静攻建殺之
壬戌唐玄宗隆基開元十年
賊帥梅叔鸞㨿州稱黑帝外結林邑真臘人等眾號三十萬
唐帝遣内侍左監門衛將軍楊思朂都護元楚客討平之
戊戌唐肅宗亨至德三年
唐改安南都護府曰鎮南都護府
丁未唐代宗豫大曆二年
崑崙闍婆來寇攻𨺻州城
經畧使張伯儀求援於武定都尉髙正平
援兵至破崑崙
闍婆軍於朱鳶
伯儀更築羅城
時有全節婦者交州󰘍齊亮母也常以忠義誨亮亮頑狠不聽遂絶之自田而食自織而衣州里法焉
唐帝詔賜两丁侍養令本道四時撫問
戊申唐大曆三年
唐復交州為安南都護府
甲子唐德宗适興元元年
九真姜公輔仕于唐第進士補校書郎
以制策異等授右拾遺翰林學士兼京兆戶曹參軍嘗請誅朱泚唐帝不從
俄而京師亂唐帝自苑門出公輔又叩馬諫曰泚嘗帥涇原得士心
以朱滔叛奪其兵權居常怫鬱請馳捕以從無為群兇兒得之
唐帝倉卒不及聽既行欲駐鳳翔倚張鎰
公輔曰鎰雖信臣然文吏也所領皆朱泚部曲漁陽突騎
泚若直趍涇原為變非萬全策也
遂之奉天
有言泚反者請為守備
唐帝聽盧杞之訁詔諸道兵距城一舍而止欲待泚奉迎
公輔曰王者不嚴武備無以重威靈
今禁旅單寡而士馬處外臣為陛下危之
唐帝曰善悉徵入内
泚兵果至如所言
乃擢為諫議大夫同中書門下平章事
後
諫厚塟唐安公主忤㫖陸贄爲奏觧之不能回竟下遷太子左庶子又貶泉州别駕
唐順宗即位拜吉州刺史未就官卒
弟姜公復亦舉進士終北部侍郎
辛未唐貞元七年
春安南都護府髙正平為政重歛
夏四月交州唐林人唐林在福祿縣馮興起兵圍府
政平以憂子
先是馮興豪富有勇力能排牛搏虎
於唐代宗大曆中因交州亂與其弟駭相率復諸隣邑興號都君駭號都保與正平相攻久不能克
至是用
本鄕人杜英翰計率眾圍府
正平憂憤成疾𭛁背死
因居府治未幾卒
子安尊為布盖大王俗謂父曰布母曰盖故以為名焉
王能顯靈異眾以為神乃於都府之西立祠歳時奉祀即孚佑彰信崇義布盖大王
其神祠今在盛光坊耤田東西
五月辛巳唐置柔遠軍於府治
秋七月庚辰唐以趙昌為都護
昌入境眾心遂安
昌遣使諭安安率眾降
昌增築羅城稍復牢固在位十七年以足疾乞還
許之以兵部郎中裴泰代昌
癸未唐貞元十九年
都督裴泰剷去城中溝地城合為一
城溝地一
作溝池州將王季元逐泰
唐帝召昌問状昌年踰七十奏事精白
唐帝奇之復拜交州都護
昌至州人相賀亂乃定
戊子唐憲宗純元和三年
張舟為交州都護初舟為經畧判官至是迁為都護增築大羅城造艨艟短船也
三百艘每船戰手二十五人槕手二十三人槕船向背疾如風
又築驩愛二城以其城前被環王即占城王故攻毀也
己亥唐元和十四年
冬十月都護李象古以貪縱苛刻失眾心其將楊清世為蛮酋唐開元間為驩州刺史
象古忌之召為牙將至是令討黃洞蠻
清因人心忿怒夜還襲州𨺻之殺象古
清交州人象古唐宗室人
詔桂仲攻清不克
清入諸蠻獠中作乱剽畧城府都護李元嘉攻之不克誘之不來
由是黃洞蠻引環王入寇
甲辰唐穆宗恒長󰆑四年
冬十一月李元嘉以城門有逆水恐州人多生叛意因移今城焉
時元嘉移撫治於???????有相者曰君力不足築大城五十年後必有姓髙者於此定都建府
至咸通中髙駢增築羅城果如其言
又按前此都護府城今在東關外城之羅城後髙駢築今城外亦謂之羅城
謂
戊申唐文宗涵太和二年
都護韓約擊峯州王昇朝克之後為楊清所逐奔還廣州
辛酉唐武宗炎會昌元年
唐詔之武渾代韓約為經畧使
癸亥唐會昌三年
經畧使武渾役將士治城府將士作亂燒城樓刧府庫渾奔廣州
監軍段士則撫安乱眾
丙寅唐會昌六年
南蠻入寇唐詔經畧使裴元又帥鄰道兵討平之
丁丑唐宣宗󰠐大中十一年
夏四月唐以右千牛衞大將軍
朱涯為交州經畧使
戊寅唐大中十二年
春正月唐以康王傅王式為交州經畧都護使
式有才畧至府樹芀木為梄深塹其外泄城中水塹植刺竹寇不能󰱆󰱇教士卒甚銳
󰟸之南蠻大至屯錦田步頭去州半日程
式意思安閒遣譯諭之陳其利害蠻一夜引去遣人謝之曰我自執叛獠耳非為寇也
又有都校羅行恭都校猶言都將久專府政麾下精兵二千都護中軍纔嬴兵數百
初都護李琢為政貪
暴強市蠻中牛馬一頭止與盐一斗又殺蠻酋長杜存誠羣蠻怒怨導南詔侵盗邊境
峯州桃林西原舊有防冬兵六千其傍七舘洞蠻酋長李由獨常助之戍守輸租税
知峯州者缺姓名言於琢請罷戍兵專委由獨防�
於是由獨勢孤不能自立
南詔拓節度拓東言將開拓東境也交趾南詔東故置焉以書誘之以女婦其子補拓東拓牙
由獨遂率其眾臣於南詔
自是交州始有蠻患也
是年五月蠻來寇式却之
秋七月有惡民屢為亂聲言聞經畧使朱涯朱涯在廣
州使麾下挍黃頭軍以黃󰱆頭號黃頭軍渡海來襲我矣
相與夜為城皷譟願送式北㱕我欲頓此城比禦黃頭軍
式方食或勸出避之
式曰吾足一動則城潰也
徐食畢擐甲率左右登城建大將旗坐而責之
亂者反走
明日悉捕誅之
時饑亂相繼六年無上供上供者錢帛之師以供上用也輸軍中無󰍁賞
式始修貢賦享士卒
占城真臘皆復通使
庚辰唐懿宗󰱉咸通元年
春浙東賊裘甫作亂
唐議選將平之
夏侯孜曰王式雖儒家子前在安南威服華夷
各聞遠地可任也
御拜浙東觀察使
冬十一月戊申土蠻引南詔兵合三萬餘人乘虚攻我府𨺻之
都護李鄠與監軍奔武州
辛巳唐咸通二年
春正月唐帝詔𭛁邕𬋩及鄰道兵來救鄠擊南夷
夏六月癸丑唐以盐州防禦使王寬為安南經畧使
時鄠自武州𠬧集土軍攻羣蠻復取府城
唐帝責其失守貶儋州司戶尋流峯州以王寬為都護經畧使
鄠之初至也殺蠻酋杜澄故其宗黨因誘導羣蠻𨺻州
壬午唐咸通三年
春二月南詔復入寇
王寬數遣使吿急
唐帝以前湖南觀察使蔡襲大之仍𭛁許滑徐汴荆㐮潭鄂等道兵合三萬人授襲以禦之
兵勢既盛蠻遂引去
夏五月嶺南節度蔡京以襲將諸道兵來禦蛮恐其立功忌之因奏南蛮遁边徼無虞武夫邀功妄請戍兵虚費餽運盖以荒陬路遠難於襨驗故得肆其姦詐
請罷戍兵各遠本道
唐帝從之
襲累奏羣蛮伺隲九不可無備乞留戍兵五千人
不聽襲以蛮寇必至兵食皆闕智力
两󰠃作十必死状中中書
時相信京言終不之省
秋七月蔡京在任為政苛慘闔境怨之為軍士所逐貶崖州司戶不肯之官勑賜死
冬十月南詔羣蛮五萬人來寇襲吿急
唐帝勑𭛁荆南湖南两道兵二千桂𬋩義征子弟因其應慕從軍名之也
三千詣邕州受鄭愚節制求救之
十二月襲又求益兵勑山南東道𭛁弩手千人赴之
時南詔已圍府救兵不得至
襲但󰞿城固守而已
󰞿縈也癸未唐咸通四年
春正月庚午南詔𨺻府城蔡襲左右
皆尽
襲徒步力戰身集十矢欲趣監軍船船已離岸遂溺海死闔家七十人
幙僚樊綽先携襲印符渡江得免
荆南江西鄂岳㐮等州將士四百餘人走至城東水際
荆南󰔄侯元惟德等謂眾曰吾軰無船入水則死不若還入城與蛮人鬪以一人易二蛮亦有利
遂還向城入東羅門
安南羅城東門也
蛮人不為備惟德等縱兵殺蛮二千餘人
迨夜蛮將楊思縉始自子城城内小城也出救惟德等皆死
南詔两𨺻交州所殺虜且十五萬人
留兵二萬使思縉據
我交州城
溪洞夷獠無遠近皆降之
南詔以其属段酋遷領我府節度使
唐帝詔召還諸道援兵分保嶺南西道
六月廢安南都護府置行交州於海門鎮以右監門衛將軍宋戎行交州刺史以武義節度使康承訓兼嶺南及諸軍行營
秋七月復置安南都護府於行交州以宋戎為泾畧使𭛁山東兵萬人以鎮之
時唐諸道兵来援者屯嶺南不進虚費餽運潤州人陳磻石上言請造千斛舟自福建運来泛海不一月至廣州
從之軍食以足
然
有司以和隺為名奪商人舟委其貨於岸側舟人海或遇風濤沉溺有司囚繋網史舟人使償其米人頗苦之
甲申唐咸通五年
唐帝以總管經畧使張茵兼勾當交州事益海門鎮兵满二萬五千人令茵進取府城
秋七月茵逗逼不敢進
夏侯孜薦驍衛將軍髙駢代之乃以駢為都護總管經畧招討使茵所將兵悉以授之
駢小字千里南平郡王崇文之孫也世典禁兵
頗折節為學好談論古今軍中之人更相
稱譽
少事朱淑明
有二鵰並飛引弓欲射且祝之曰我長且貴富中之一𤼵遂疊中
眾大驚因號落鵰侍御史
累遷右神策都󰔄候
党項叛駢領禁兵萬餘人戍長武屢有功遷秦州防衛使復有功
時南詔占據我地故委駢來代之
乙酉唐咸通六年
秋七月駢治兵於海門未進
監軍李維周惡駢欲去之屢𧼈駢使進軍
駢以五千餘人先濟約維周𤼵兵應援
駢既行維周擁餘眾不𤼵
九月駢至南定峯州蠻眾近五萬方穫田禾駢掩
擊大破之斬張詮等𠬧其所穫以食軍
丙戌唐󰦭通七年
夏四月南詔除段酋遷為遣襲善闡善闡南詔别都也在交州西北節度使張緝助酋遷攻交州以范昵為我府都統趙諾眉為浮邪都統
唐監陳讀曰陣勑使韋仲宰將七千餘人至峯州
駢得以益其兵進擊南詔屢破之
㨗奏至海門維周皆匿之
數月無聲聞唐帝恠之以問維周
維周奏駢駐軍峯州玩敵不進
唐帝怒以右武衛將軍王晏權代駢召駢詣闕欲重貶之
是月駢大破南詔蠻殺獲甚
眾
南詔引餘眾奔入州城固守
冬十月駢圍州城十餘日蠻人困蹙甚
城且下會得王晏權牒已與維周将大軍𤼵海門
駢即以軍事授仲宰而與麾下百餘人北㱕
先是仲宰遣小使王慧賛駢遣小校曾衮共賫㨗書㱕唐至海中望見旌旗東來問逰船云此新經畧使與監軍來也
二人謀曰維周必奪表留我
乃匿於島聞維周過即馳詣京師
唐帝得奏大喜即加駢撿校工部尚書使駢來攻蠻人
駢至海門而還
晏權闇懦動輙禀維周之命
維
周㐫貪諸將不為之用遂解重圍蠻人遁去者太半
駢至復督勵將士攻城扳之殺酋遷及士蠻為南詔向道者朱古道斬首三萬餘級
南遁去駢又破土蠻之附南詔者二洞誅其酋長
土蠻率眾㱕附者萬七千人
十一月壬子唐帝詔交州邕州西州諸路軍各保疆土勿復進攻
置靜海軍於交州以駢為節度使
自此至宋朝安為靜海軍節鎮
南自李琢侵擾而羣蠻焉患殆將十年至是始平
駢㨿我府稱王築羅城周回一千九百八十二丈零五尺城身髙
二丈六尺脚闊二丈五尺四靣女墙髙五丈五寸望敵樓五十五所甕門六所水渠三所踏道三十四所
又築堤子周回二千一百二十五丈八尺髙一丈五尺脚闊二丈及造屋四十餘萬間
黎文休曰一李琢之貪暴𦤶十數年蠻寇之患况甚虐於李琢者乎
一臯駢之督属斬數萬賊眾之強况賢於髙駢者乎
故琢不䏻自保而駢據城稱王善為國者當謹擇焉
丁亥唐󰦭通八年
春正月駢巡視至邕廣二州海路多
潜石襨船漕運不通遂命攝長使林諷湖南將軍余存古等領本部兵并水手一千餘人徃徃𮢶之論曰天道助順神功扶直
今𮢶海派用濟生民苟不徇私何難之有前時都護󰍁師不至持法不堅負約營私人皆怠隋
今我則不然秪要濟王事耳
言訖諷等拜命而徃
复四月五日興功䟽𮢶逾月之間將欲開達但中間两處俱巨石繚亘數丈𮢶下刅卷施斧柯折役者終日相顧人功殆幾中止
五月二十六日當晝忽狂雲怒風暴作窺林若暝
視掌如瞽俄而聶天雷震於大石之所數百聲?然開霽
役者駿奔視之石已摧碎矣
其西又値巨石立两處眾工亦不䏻措手
六月二十一日復大震如初巨石一時碎裂
港乃成因名天威港
史臣吳士連曰髙駢𮢶港之役何其異耶盖所合理故得天之助也
天者理也
地道有險夷理之常也
人力有濟險亦理之常也
苟險而不䏻濟天何假於人哉禹之治水不合乎理天何由成地何由平也其效至於洛龜呈祥非天之
助乎觀駢之言曰今𮢶海派用濟生靈苟不徇私何難之有
誠𭛁於言言𡸈不順乎孚信所感通乎金石况於天乎天所助者順也
易曰履信思乎順自天祐之吉無不利
雷震巨石以助之何足為袏也
戊子唐󰦭通九年
秋七月唐帝以髙駢為右金吾衛大將軍一云檢校尚書僕射至唐僖宗乾符二年乙未徒西川節度使
駢以從孫髙鄩曾為先鋒千󰱆矢石為士卒倡表薦代鎮我土
唐帝從之
在鎮共十三年駢
自咸通丙戌至甲午鄩自乾符乙未至戊戌
庚子唐僖宗儼廣明元年
春三月我府軍亂
節度使曾衮出城走
衮代駢撫字有聲人呼曰曾尚書嘗撰交州記一篇
唐諸道兵成邕𬋩者徃㱕自歸
乙丑唐哀帝祝天祐二年
春二月戊戌唐朱全忠以交州節度使同平章事朱全昱𢥮樸無䏻自請罷之
全昱全忠之兄也
右属于隋唐自癸亥至丙寅共三百四年
南北分爭紀
丁卯唐天祐四年梁太祖朱全忠更名晃開平元年
梁以廣州節度使劉隐兼靜海軍節度使封南平王
時隐據番禺交州人曲顥據州治稱節度使志在相圖
是歲唐亡
辛未梁乾化元年
梁南平王劉隐卒弟巖立
丁丑梁末帝友貞更名頊貞明三年
梁廣州知留後劉巖建國號曰漢即南漢紀元乾亨元年
曲顥遣子承美為歡好使如廣州因覘虚實
顥卒承美襲位
己卯梁貞明五年
曲承美遣使求節鉞於梁
梁授之
漢主大怒
漢主初名岩更名涉又名龔因白龍見故名焉
至晋天福大年以龔為不利乃自改
𪚔字而名之
癸未梁龍德三年唐荘宗李存朂同光元年
是𡻕梁亡
秋七月漢主遣驍将李克正領兵攻交州擒節度使承美以㱕以其将李進代之
克正留守州為曲徃将愛州人楊廷藝所逐
漢主授廷藝爵位以李進為交州刺史與李克正守其城謂左右曰交跐民好亂但可覊縻而已
史臣吳士連曰劉𪚔當北朝擾亂之時席兄舊業建國紀元與曲顥爭覊卒擒承美取交州䧺
李進知之馳以告漢主
是歲廷藝𭛁兵圍進
漢主遣承旨陳寶将兵救之未至而城𨺻
進逃㱕
寶至圍城廷藝出戰寶敗死
於是廷藝自稱節度使領州事
丙申唐廢帝從珂清泰三年晋髙祖石敬塘天福元年
是歲唐亡
據一方與北朝諸僣國相頡頑
故前吳王之興雖殲其子殁其軍而不䏻守其地劉氏之綂綿綿不絶至宋祖興而其地始入於宋焉
辛卯唐明宗嗣原長興二年
冬十二月楊廷藝養假子三千人圖恢復
丁酉晋天福二年
春三月廷藝牙将矯公羡綱目作交殺廷藝而代之
戊戌晋天福三年
冬十二月廷藝牙将吳權自愛州舉兵攻公羡
公羡遣使以賂求救於漢
主龔欲因其亂而取之乃以其子萬王弘操為靜海軍節度使徒封交王将兵救公羡
漢主自将屯海門為之聲援
問策於崇文使蕭益益曰今霖雨積旬海道險遠吳權桀黠未可輕也
大軍當持重多用鄕導然後可進
不聽命弘操将舟師自白滕江入欲攻
權而權已誅公羡矣
權聞弘操且至謂将佐曰弘操一癡兒耳将兵遠來士卒疲弊又聞公羡死無内應氣已先奪
吾眾以力待疲破之必矣
然彼利於艦不先為之備則勝負之形未可知也
若使人先於海門潜植大杙鉄其首󰱆之以紩彼船隨潮漲入杙内然後我易制無有出此者
計定遂植杙海口两徬
潮漲權使人以輕舟挑戰佯比以𦤶之
弘操果進兵
至舟師既入杙内
潮退杙露權乃進兵擊之皆殊死戰
不暇治舟而潮退甚急舟皆着
杙以襨蒼黃崩潰士卒溺死太半
權乘勝追擊擒弘操殺之
漢主慟哭𠬧餘眾而退
漢主以名龔為嫌者盖蝟此也劉龔即劉𪚔也
史臣吳士連曰劉龔貪人土地欲拓封疆土地未得而以毒其子及其人民即孟子所謂以其所不愛及其所愛者歟右南北分爭自丁卯至戊戌凣三十二年
吳紀
前吳王
在位六年壽四十七歲
王善謀善戰再造之功以成為諸王之冠
姓吳諱權唐林人世為貴族父旻為本州牧
王生有異光满室狀𩔗特殊背上有三黑子相者奇之蝟可為一方之主乃命名曰權
及長魁梧奇偉也目光若電綬步如虎有智勇力䏻抗鼎為楊廷藝牙将廷藝以女妻之圈𬋩愛州
至是誅矯公羡自立為王都螺城
己亥元年晋天福四年
春王始稱王立楊氏為后置百
官制朝儀定服色
甲辰六年晋齊王重貴開運元年
王薨
黎文休曰前吳王䏻以我越所集之兵破劉弘操百萬之眾拓土稱王使北人不敢復來者
可謂以一怒而安其民善謀而善戰者也
雖王自居未即帝位改元而我越之正綂󰱃幾乎復續矣
史臣吳士連曰前吳之興非徒有戰勝之功其置百官制朝儀定服色帝王之䂓模可見
國不永未見治效惜哉楊三哥
篡位六年
三哥楊后之兄一作弟前吳王家臣僣稱平王
乙巳楊三哥元年晋開運二年
初前吳王病革遣命三哥輔其子
王薨三哥篡位
吳王長子昌岌惧奔南󰀋江住茶鄕范令公家
三哥以吳王弟二子昌文為己子
次子南興乾興尚幼皆附於楊國母
久之三哥遣指揮使楊古利杜景碩将兵至令公家索取昌岌
凣三反命
令公惧遂匿昌岌山洞間
三哥知之復索如初竟不䏻得
史臣吳士連曰范令公之用心忠矣哉三哥以家臣逐君之鏑而篡其位以昌文為己子假飾之辝爾󰰽得而知幾且當時國人皆已君三可而令公敢匿昌岌欲不絶吳氏之祀也
程嬰杵臼之事再見於此
󰰽謂一國之大而無忠臣義士哉
丁未楊三哥三年後漢髙祖劉遠仍稱晋天福十二年
知是歲晋亡
庚戌楊三哥六年漢隱帝承祐仍稱乾祐三年
三哥遣昌文及楊杜二使将兵攻太平唐阮二村
行至慈廉昌文從容位二使曰我先王之德洽於民心凣所施令罔不悅從不幸違棄羣臣平王自行不義奪我兄弟之位罪莫大焉
今又使我等征無辜之邑幸而勝之利已彼如不服為之奈何二使曰惟君之命
昌文曰我欲還師揜襲平王以復我先王之業可乎二使曰善
乃還襲三哥
眾欲殺之昌文曰平王於我有恩𡸈忍加刑乃降為張楊公因賜為食邑
今章陽度是也
是歲漢亡
黎文休曰逐軍之子而自位公罪也養君之子為已子而食邑私恩也
逐昌岌而自位篡逆之臣於義固不容誅矣
後吳王不正其罪乃以口私恩不忍加刑又賜之食邑𡸈不大謬乎後吳王
在位十五年
附天策王
王克正皇綱光復舊物惜其動干戈於󰘊域之内反為所斃也
王諱昌文前吳王次子也
辛亥元年周太祖郭威廣順元年
王既黜三哥即王位稱南
晉遣使往迎其兄昌岌㱕京師同理國事
昌岌稱天策王
史臣吳士連曰南晉迎昌岌歸與之共政可謂克恭厥兄欲同其富貴矣
昌岌䏻以無功讓之俱俱其禄德𡸈不光大哉乃拘於嫡長之分稱王視政又擅作威福至使南晉王不得預政甚失友于之義志趣甚卑陋矣
時華閭洞人丁部領以山谿險固不修臣職
二王欲興師討之部領惧遣其子璉入質以止其兵
璉至二王責其不庭竟執璉往征之
踰月不克乃懸璉竿上使人謂部領曰不降則殺璉
部領怒曰大丈夫以功名自許𡸈效兒女之愛子耶󰱩令士餘弩注璉俱𤼵
二王驚曰我之懸其子欲使顧惜而速降彼殘忍如此焉用懸為
即不殺璉而班師焉
時天策擅作威柄王不復預政
二王由是有隙
甲寅四年周世宗柴榮顯德元年
天策王薨
王復位遣使請命於南漢主劉鋹
鋹以王為靜海軍節度使兼都
護
庚申十年周恭帝宗訓元年宋太祖趙匡胤建龍元年
是歲周亡
乙丑十五年宋乾德三年
王帥師攻太平唐阮二村
纔入境止船上戰為伏弩所中薨
丁璉歸華閭
黎文休曰吳南晋前為家臣三哥之拘囚後為其兄昌岌之掩抑一旦得志不䏻自慎而享國日淺政績無聞惜哉然觀其免平王之罪過𡸈非仁乎容昌岌之驕倨𡸈非恭乎既仁且恭亦可見其為人矣
史臣吳士連曰吳南晋以義除殘克復舊物足以慰祖宗之靈紓神人之憤
其於政治方覩惟新而乃以仁姑息不正三哥篡奪之刑武黜干戈反為唐阮妄動之舉終以自斃惜哉吳使軍凣二年
附各使軍
姓吳諱昌熾天策王避難時取南󰀋江女之所生南晋王之姪也
丙寅十六年宋乾德四年
南晉亡羣䧺𧡟起各據郡邑自守吳昌熾據平橋矯公罕稱矯三制據峯州今白鶴縣阮
寬稱阮太平據三帶吳日慶稱吳覧公據唐林一云據膠水杜景碩稱杜景公據杜洞江李圭稱李朗公據超類阮守捷稱阮令公據僊遊吕唐稱吕佐公據細江阮超稱阮右公據西扶烈矯順稱矯令公據回湖今華溪縣陳舍社猶有城故址在范白虎稱防遏范據據藤州陳覽稱陳明公據布海口號十二使君
丁卯十七年宋乾德五年
時海内無主十二使君爭長莫䏻相統
丁部領聞陳明公有德而無嗣乃與其子璉往依之
明公見其形貌魁奇又有噐量因養為己子愛遇之恩日益隆厚因授領兵使攻羣䧺
皆拨之
范防遏以兵降丁朝為親衛将軍
及明公卒會杜洞江吳先主子弟五百人餘率眾來攻纔入烏蠻終為鄕人吳副使所敗而還
部領聞之舉兵攻其江及洞部落無不服者
自此京府史民皆心㱕之
吳氏亡
史臣吳士連曰天地之運否必有泰北南同一理也
北朝五代壞亂而宋太祖起
南朝十二使軍分擾而丁先皇興
非偶然也天也
右吳氏三王并楊三哥僣位起己亥終丁卯
共二十九年
大越史記外紀全書卷之五終
大越史記本紀全書卷之一
丁紀
先皇帝
姓丁諱部領大皇華閭洞人驩州刺史丁公著之子也削平使君自立爲帝在位十二年爲内五十六塟長安山陵
人杜釋所弑而崩壽帝才明過人勇畧盖世掃盡群䧺統繼趙武然失於預防不保其終惜夫
初帝父丁公著爲楊廷藝牙將廷藝授攝歡州刺史後歸吳王遣還舊任卒
帝少孤母譚氏與其徒入居洞山神祠側
爲兒童時與群童牧牛于也
群童自知識量不及
相與推爲眾長
凣遊戲必率眾交手爲乘輿捧之及以蘆花左右引之象天子儀仗
暇日往擊別村兒童所至皆懾服相率日供樵爨以充課役
母見之喜爲烹家䐁饗之
諸󰀋父老轉相吿曰此兒噐量若是必能濟事我背荀不來附異日悔之晚矣
遂率子弟往從之與立爲長居陶澳󰀋
其叔父㨿󱖮󰀋與帝拒戰
時帝年幼兵勢未振因奔比
過譚家娘灣橋橋折陷于淖音?泥也
叔欲刺之見二皇龍擁之懼而退
帝收餘卒復戰叔乃降
由是人人畏服凡征戰所過易如破竹號萬勝王
時十二使君自相䧺長割據土宇
吳昌熾㨿平橋吳日慶㨿唐林矯三制㨿峯州阮太平㨿阮家灣杜景碩據杜洞江阮令公㨿西扶烈細江則有吕佐唐僊遊則有阮守㨗超類則有李郎公洄湖則有矯令公藤州則有范防遏布海則有陳公
王一舉平之遂自立爲帝
擇得潭村華地建
都居之以其世狹隘又無設險之利復都華閭
戊辰元年宋開寳元年
帝即位建國號大瞿越徙京邑華閭洞肇新都築城鑿池起宫殿制朝儀
羣臣上尊號曰大勝明皇帝
帝欲以威制天下乃置大鼎于庭養猛虎于檻下令曰有違者受烹齧之罪
人皆畏服無有犯者
黎文休曰先皇以過人之才明盖世之勇畧當我越無主羣䧺割㨿之時一舉而十二使君盡服
其開國建都改稱皇帝置百官設六
軍制度畧備殆天意而我越復生聖哲以接趙王之綂也歟
己巳二年宋開寳二年
閏五月封長子璉爲南越王
庚午太平元年宋開寳三年
春正月建元舊云我越年號始此
因李南帝建元天德
遣使如宋結好
時宋命大將潘美平嶺南劉鋹也故有是命
立五皇后一曰舟嘉二曰貞明三曰矯國四曰瞿國五曰歌翁
黎文休曰天地並其覆載日月並其照臨故能生城萬物發育庶類亦猶皇后配儷宸極故能
表率宫中化成天下
自古秪立一人以主内治而已未聞有五其名者
先皇無稽古學而當時帬臣又無匡正之者𦤶使溺私並立五后
下至黎李二家亦多效而行之由先皇始唱其亂階也
辛未二年宋開寳四年
初定文武僧道
以阮匐爲定國公劉基爲都護府士師黎桓爲十道將軍僧綂吳真流賜號匡越大師張麻尼爲僧錄道士鄧玄光授崇真威儀
以明珠公主嫁陳升封升駙馬都尉
壬申三年宋開寳五年
遣南越王璉聘于宋
癸酉四年宋開寳六年
南越王璉使桓
宋遣使封帝爲交趾郡王璉檢校太師靜海軍節度使安南都護
制詞畧曰世爲右族能保遐方志慕華風常思内附
九州混一五嶺廓清遂達梯航乃輸聀貢
嘉令子稱藩之意賜乃父裂土之封秩以維師疇之井賦
用褒耆德𡸈限彛章
甲戌五年宋開寳七年
春二月定十道軍一道十軍一軍十旅一旅十卒一卒十伍一伍十人各戴四方平頂帽
其帽以皮爲之平頂四邊夾縫上狹下寬其制至今朝𡸈義猶存後代因之
皇次子璿生
乙亥六年宋開寳八年
春定文武冠服
遣鄭琇遺金帛犀象于宋
秋宋遣鴻臚卿高保緒率王彦符齎󰀋加授南越王璉開府儀同三司檢校太師交趾郡王
是後遣使如宋以璉爲主
丙子七年宋開寳九年
十月以後宋太宗匡義太平興國元年
春海外諸國商舶來献方物
遣陳元泰如宋報聘
冬十月宋太組崩
丁丑八年宋太平興國二年
遣使如宋賀太宗即位
戊寅九年宋太平興國三年
春正月地震
立少子項郎
爲皇太子封次子璿爲衛王
二月雨雹
夏六月旱
己卯十年宋太平興國四年
春南越王璉殺皇太子項郎
璉帝長子微時常預難苦及定天下帝意欲傳位即封爲南越王又賞請命受封于宋
後帝生少子項郎尤鍾愛之立爲太子
璉以是不平使人陰殺之
史臣吳士連曰繼世以嫡萬世常經拂是經者未有不𦤶亂也
間因世亂立太子則先有功其
或嫡長過惡廢之然後立次
此處變而得其宜也古人皆已行之矣
南越王璉長且有功未聞過矣
先皇乃愛少子而忘其嫡謂足以伸鍾愛之情不知適以害之也
而璉之忍心至殺其弟天倫滅矣其禍至於殞身以及其父𡸈不烈矣哉不然杜釋大恶何由而萌以符讖語也
冬十月秪候内人杜釋弑帝于宫庭
定國公阮匐等誅之
先是釋爲桐䦕吏夜卧橋上忽流星入口釋以爲休徵遂萌弑心
至是乘帝夜宴醉卧庭
中遂殺之害及南越王璉
時捕賊甚急釋潜伏于宮霤踰三日渴甚遇雨以手盛水而飲宫女見之以吿
定國公阮匐使人收斬之碎其骨臠其肉分與國人食之不争啖焉
初帝微時嘗漁于膠水江綱得大圭觸頭闕其角
是夜投膠水寺宿藏圭于魚筥底待明是賣魚
時帝方熟睡其筥有異光寺僧起問故帝言乃以圭示之
僧嘆曰吾子他日富貴不可言但長耳
又於太平五年得讖文曰杜弑弑丁丁黎家出聖明兢頭多宏兒道路絶人行
十二稱大王十恶無一善
十八子登僊計都二十天
人以爲天數自定云
時定國公阮匐外甲丁佃與十道將軍黎桓奉衛王璿即皇帝位尊帝曰先皇帝尊親生母楊氏爲皇太后
奉先皇帝柩塟長焉山陵
史臣吳士連曰帝王之興未有不本於天者也
然聖人不恃其命之在天而尤盡其事之在我
事既濟矣尤思患而豫防之
禮樂刑政之脩所以防人心也
重門擊析之設所以待暴客也
盖
以人欲無盡世故無涯不待不豫爲之防
其爲後慮遠矣貽厥孫謀亦於是乎在
故先皇之不善終由人事之未盡非天命之不祐也
惟其不善終使圖讖之説勝後世不能無惑焉
廢帝
諱璿先皇次子也在降封衛王壽十八歲位八月黎氏篡位帝以幼冲之年嗣艱大之業強臣攝政國内離心丁氏遂亡
帝自位年方六歲
黎桓攝政行周公居攝之事自稱副王
定國公阮匐外甲丁佃范盍等疑桓將不利於孺子乃相率起兵分水陸二道欲向京師誅
桓不克死之
先是佃匐起兵太后聞之惧謂桓曰匐等稱兵唱亂驚我國家
帝幼弱未堪多難公等圖之毋貽後患
桓曰臣居攝副死生禍變當任其責
於是整旅與佃匐戰于西都桓愛州人都華閭故史號愛州爲西
佃匐敗比復以舟師出戰
桓因風縱火焚其戰艦斬佃于陣執匐檻送京師讓之曰先帝懼難神人尙爲憤羞
汝爲臣子乃乘其喪亂背義興兵
臣子之職固如是乎遂斬以徇
佃匐既子笵盍軍氣沮奔潰于北江吉利鄕
桓率師追之生擒范盍󰆕
京師
史臣吳士連曰周公以王室懿親輔幼君不免有留言之譖
黎桓異姓之卿手握兵權行周公之事常情猶疑况阮匐位居首相丁佃同姓之卿乎其起兵非稱亂也一心左桓爲丁氏也誅桓不克而子死得其所矣
今觀大行數匐之辭有若自状
匐子之時必有一言以伸其義史不見書失之也
駙馬吳日慶引占城舟師千餘船入寇欲攻華
閭城經大𪅴小康二海口踰一宿會暴風起舟皆覆没日慶及占人溺死惟其王舟僅得還國
日慶吳先主權之後初稱安王與十二使君各㨿其地
先皇平之以其母爲後妹爲南越王璉夫人猶恐生變又以公主妻之欲室其怨望之心
而日慶外則言笑自若内懷不平遂挈其妻奔占城扺南界海口引佩刀斫妻臉數之曰汝父欺脅我母子我𡸈以汝而忘汝父之惡哉汝還歸我他適以求能救我者
言訖遂往
至是聞先皇崩引占人入寇
庚辰十一年廢帝仍太平行天福元年年號七月以後黎大宋太平興國五年
夏六月宋知邕州太常博士侯仁寳上言於宋帝曰安南郡王及其子璉皆被弑其國垂亡可因此時以偏師取之
舍今不圖恐失機會
請詣闕面陳可取之状
令馳驛召之
盧多遜曰安南内擾此天亡之秋朝廷出其不意用兵襲擊所謂疾雷不及掩耳
若先召仁寳其謀必泄彼因知之負山阻海爲備勝負之勢未可知也
不如授仁寳以?輓之任因令經度其事選將發荆湖士卒三萬人長驅而
往勢出萬全摧枯拉朽必無亡矢遺鏃之患
宋帝以爲然
秋七月丁未宋以侯仁寳爲交州陸路水路轉運使蘭陵團練使孫全興漆作使郝守俊鞍轡庫使陳欽祚左監門將軍崔亮爲邕州路兵馬都部署寕州刺史劉澄軍噐庫副使賈湜供奉官閤門祇候王僎爲廣州路兵馬都部署會兵四起約日來侵
時諒州聞宋兵將至具以状聞
太后遣黎桓選勇士拒之以南󰀋江人范巨俩爲大將軍
方畫策出師巨俩與諸將軍各被戎服直入府
中謂眾曰夫賞有功而誅不用命行師之明法
今主上幼弱我眾雖竭死力禦外侮脱有尺寸之功其誰知之不如先󰀋十道爲天子然後出師可也
軍士聞之󰦭呼萬歲
太后見眾心悅服命以龍衮加桓身請即帝位
桓於是即皇帝位改元天福元年降封帝仍爲衛王
追封帝父爲長興王母鄧氏爲皇太后
八月宋帝下詔出師來侵遣盧多遜賫書告曰夫中夏之於蠻貊猶人身之有四肢也運動伸縮随諸人心故曰心爲主之謂也
苟一
手一足之間血脉有滯筋骸不寕則藥餌以
攻之未效則又鍼砭以達之非不知藥餌之苦口而鍼砭之破膚也
盖以所損者寡而所益者多
君天下者其猶是歟故我太祖皇帝受襌于周改國曰宋清明文物一變及古居帝王之位示蠻貊之病
故一二之歲藥荆蜀餌湘潭三四之歲鍼廣越貶吳楚筋骸血脉油然少康
爲王者神機睿智疇能至此乎洎我自守丕基躬覧庶政以爲汾并者心腹之疾苟心腹未治四肢安能治乎於是練仁義之
藥餌脩道德之鍼砭大療于汾并一進而愈九州四海既康且寕
顧爾交州遠在天末實五服之外
而四肢之餘譬之于身一指耳雖一指有患聖人得無念乎是用開尔昏愚被我聲教爾其從乎况昔在成周白雉來献降及炎漢銅柱立標至于李唐常爲内地
唐末多難未遑區置
今兹聖朝仁覆萬國太平之業盖亦盛矣
分封之禮將以脩矣俟爾至止康乎帝躬
爾無四隅爲我小恙俾我爲截幡斷節之計用屠尔國悔其焉追矧
夫尔水生珠
我沉于泉尔山孕金我損于叢非利尔之寳也
尔民沉躍野也人我有車馬尔民鼻飲交廣山蛮今猶有之我有酒食用革尔俗也尔民斷髮我有衣冠尔民鳥言我有詩書將教尔禮也
煌煌炎州煙蒸霧𤌄我𢒎堯雲洒爲甘雨
湯湯海瘴雲燒石鎔我張舜絃扇爲熏風
尔天星辰人謂不識我回紫微使尔拱極
尔地魑魅人惧其恠我鑄大𣇄使之不害
出尔島夷觀明堂辟雍乎脱尔卉服慕華衮山龍乎尔其來乎無速厥辜
方將整其車徒戒其鉦皷
向化我
其赦逆命我其伐
向背吉㐫在爾審之
舊史載此書於丁紀太平二年之下今按宜在此
宋王禹称所譔之文也又按文休於此之上提起改元稱帝四字則是年秋爲天福元年明矣
又書中云我太祖受周襌我嗣守丕基則爲宋太宗之書明矣文休不應太誤而紀於先皇之世盖後人抄錄於殘編斷簡之餘妄意竄入𦤶誣文休之誤耳明年辛巳稱天福元年安知非由失此簡而妄改耶至於李太祖則即位在歲末故已明年改元與此不同
冬十月帝將發兵先遣牙校江巨望王紹祚賫書于宋詐爲璿書求襲父位乞賜真命欲以緩宋師
其辞曰臣父某兄某俱荷國恩忝分閫寄謹保風界改有背違汗馬之勞未施朝露之悲俄至臣堂構相󰱧衰裳未除管内軍民將吏藩裔耆耋等共詣苫塊之中俾權軍旅之事臣懇辞數四請逼愈堅將
待奏陳又慮󰏲緩山野獷惡之俗洞壑狡猾之民倘不徇其情恐或生異變
臣謹已攝節度行軍司馬權領州軍事
伏望假以真命令備列藩慰微臣盡忠之心舉聖代延賞之典
時宋方責帝以稱帝改元又有取我越之意遣張宗權復書曰丁氏傳襲三世朕欲以璿爲統帥卿副之
若璿將才無取猶有童心宜遣子母及親属來歸
俟其入朝必示優禮却授卿以節施
凣茲二途卿宜審處其一
帝皆不聽
右丁朝二帝起戊辰終庚辰凣十三年
黎紀
大行皇帝
姓黎諱桓愛州人也仕丁爲十道將軍宋師來侵領兵出拒遂代丁而有天長春殿
下在位二十四年壽六十五崩于帝乘内姦而取國却外寇以安民海内晏然北南無事
惜其見儲不早使後嗣内訌以至於亡其於夫婦之倫多有慚德
先是帝父覔母鄧氏初懷娠夢腹中生蓮花俄而結實取之分與人而己獨不食及覺莫察其故
以晋天福六年辛丑秋七月十五日誕生
鄧氏見丰好異常示人曰此兒長成恐吾不及享其祿
數年母亡父亦
尋卒惸音煢獨也然一身孤寒萬状
本州有黎觀察者見而異之曰此兒資格非庸人比
復以同姓之故養以爲子朝夕撫育不啻己出常遇
冬寒帝覆舂擣米噐也
而卧
是夜祥光盈室觀察潜往觀之乃黃龍擁其上也由是愈噐之
及長往事南越王璉倜儻有大志
先皇嘉其智勇度必能濟事遂以士卒二千人與之累迁至十道將軍殿前都指揮𣐳
至是代丁氏爲帝乃都華閭
辛巳二年宋太平𦥷國六年按歴代年紀諸本皆以是年爲天福元年今改之
春三月侯仁保孫全興至諒山陳欽祚至西結劉澄至白虅江
帝自將禦之使士卒植樁捍江宋兵退復至支陵江
帝令士卒詐降以誘仁寳因擒斬之
欽祚等聞水軍敗引兵還
帝出諸將擊之欽祚軍大敗死者太半屍填原野擒其將郭君辨趙奉勳歸華閭
由是海内大定群臣上尊號曰明乾應運神武昇平至仁廣孝皇帝
黎文休曰黎大行之誅丁佃執阮匐擒君辨虜
奉勳如驅小兒如役奴󰒜曾不數年而疆土大定其戰勝攻取之功雖漢唐無以過也
或問大行與李太祖孰優曰自其削平内奸攘挫外寇以状我越以威宋人而言則李太祖不如大行之功爲難
自其素著恩威人樂推戴延長國祚垂裕後昆而言則大行不如李太祖之慮爲長
然則太祖優歟曰優則不知但以李德󰗯黎爲厚爾當從李
史臣吳士連曰三綱之道萬世常經不可一日
紊
大行居攝之時衛王雖幼其君也乃稱副王將有不利
人臣無將將而必誅
春秋之法人人皆得舉行之
阮匐丁佃安得恝然忍視之哉於是退而起兵聲罪𦤶討圖存社稷忠義之臣也
事不濟而死則謂死節之神
文休之論乃儕諸亂賊使人倫之道不明於後世將啓篡奪之萌凣有權力者争慕效之綱常掃地矣不得不辨
宋江南轉運使許仲宣以仁寳敗死事聞
宋帝詔𤤻師遣使讓劉澄賈湜王僎等
澄病死󰱓戮于
邕州孫全興亦坐棄市
壬午三年宋太平國七年
興立丁朝皇太后楊氏爲大勝明皇后
后先皇配衛王璿母也
帝得國時納之宫中至是立爲后與奉乾至理皇后順聖明道皇后鄭國皇后范皇后並爲五皇后
厥後民俗立祠塑先皇大行二帝像及楊后像同坐至國初猶存安撫使黎叔顯始革去
史臣吳士連曰夫婦人倫之首王化之端
易下經首󰦭恒示取女必以正也
大行通滛君后至於偃然立以爲后羞惡之心忘矣
以此垂充其
子效之滛佚取亡𡸈無󰧉禍之端哉
帝親征占城克之
先是帝遣辭穆吳子庚使占城爲其所執
帝怒繕戰船治戈甲自將討之斬其篦眉税于陣
占城大敗
俘獲士卒不可勝計獲宫妓百人及天竺僧一人遷其重噐收金銀寳貨以萬數夷其城池毀其宗廟朞月還京師
是歲大饑
癸未四年宋太平國八年
興春遣使通好于宋
初帝征占城管甲劉繼宗遁居其國
至是遣養而養子鈌名
也
收捕獲繼宗斬之
海道新港城未詳某使
帝征占時歷銅皷山至婆和江山路險難人馬困憊海道波濤又難往來乃使人開港
至是成舟楫所至皆得其便
甲申五年宋雍元年
熙春二月鑄天福錢
大興宫室造百寳千歲殿于大雲山其柱裝之以金銀爲視朝之所東曰風流殿西曰紫華殿左曰蓬萊殿右曰極樂殿
次槅大雲樓連起長春殿以爲御寢之處
長春殿側又起龍祿殿盖以銀瓦
乙酉六年宋雍二年
熙秋七月望帝之誕辰也使人造舟江中以竹作假山于舟上號南山
設競舟戲禮後以爲常
宋遣使來聘
帝遣使如宋求領節鎮
丙戌七年宋雍三年
熙秋八月點民爲兵
冬十月宋遣佐補闕李若拙國子監博士李覺賫制󰀋封帝爲安南都護靜海軍節度使京兆郡侯其制曰王者丕建皇極寵綏列藩設邸京師所以盛會同之礼昨土方靣所以表節制之權矧兹鳶趾之隅式修翠羽之貢適當易師方利建侯不忘請命之恭用舉酬勞之典茲權知三司留後黎某資兼義勇性禀忠純
能得󰘊人之心彌謹藩臣之節󰪀者丁璿方在童幼眛厥撫綏爾以肺腑之親掌師旅之事號金自出威愛兼行
丁氏自解三使之權以徇眾人之欲遠輸誠悃求領節旄士爕強明化越俗以咸乂尉佗恭順禀漢詔以無違宜以元裔之並列通侯之貴其撫夷落對揚王休
稱帝受制盡恭饗禮甚厚日以珍奇之物庭實旅百示其富饒
以郭君辨趙奉勳還之
又謂若拙𮗓曰蕞爾小󰘊山川悠遠去天萬里僻地一隅行使往來跋涉山川不亦勞乎
𮗓對曰本朝提封萬里列郡四地有坦夷亦有險阻此一方何足微遠
以徐穆爲總管知軍民事賜侯爵范巨俩爲太尉
遣吳國
恩如宋報聘仍言占城人蒲羅遏率其族百餘人内附
丁亥八年宋雍四年
熙春帝初耕籍田于隊山得金一小甕
又耕蟠海山得銀一小甕因名之曰金銀田
宋復遣李𮗓來
至󰀋寺帝遣法師名順假爲江令迎之
𮗓甚善文談
時會有两鵝浮水面中𮗓喜吟云鵝鵝两鵝鵝仰面向天涯
法師於把掉次韻示之曰白毛鋪綠水紅棹擺青波
𮗓益奇之及󰆕舘以詩遺之曰幸遇明時賛盛䣭一身二度使
交州東都两别心尤恋南越千重望未休
馬踏煙雲穿浪石車辭青嶂泛長流
天外有天應遠照溪潭波静見蟾秋
順以詩献
帝召贈吳匡越觀之匡越曰此詩尊陛下與其主無異
帝嘉其意後遺之
𮗓辭󰆕詔匡越制曲以餞其辭曰祥光風好錦帆張遙望神僊復帝鄕
萬重山水涉滄浪九天󰆕路長情慘切對離觴攀恋使星郎願將深意爲邊疆分明奏我皇
𮗓拜而歸
是歲大熟
戊子九年宋端元年
拱占城國氷王羅曳於佛城自號
俱尸利呵呻排麻羅
太師洪献卒
献北人通經史常從征伐爲軍師及勸進謀議國事有大功帝以腹心委之至是卒
是歲宋帝改元遣户部員外郎魏庠直史舘李度賫制󰀋加帝檢校太尉
己丑興統元年宋端二年
拱春正月改元大赦
封太子鍮爲擎天大王皇弟二子銀錫爲東城王皇弟三子鉞爲南封王
楊進祿以驩愛二州叛
帝親征進禄伏誅
時帝遣管甲進禄徵驩愛二州税進禄率二州人附于占城
占城不納
帝聞之率諸軍
伐驩愛追捕進禄殺州人不可勝紀
庚寅二年宋淳元年
化宋遣左正言宋鎬右正言王世則賫制󰀋加封帝特進
帝遣牙内指揮使丁承正以船九艘率三百人出太平軍迎之由海口入經半月至白騰江乘潮而行
秋九月至長州奈征驛
帝郊迎耀之以舟師戰俱
按㘘偕行
至明德門帝奉制書置殿上不拜詭言近歲與蛮冦接戰塗馬傷足
鎬則信之
後乃設宴筵行饗禮
帝謂鎬曰後有國信當於界首交割毋頗使君至此
鎬歸以聞
宋帝�之
辛卯三年宋淳化二年
春二月遣陶勤如宋報聘
封皇第四子釘爲禦蛮王居峯州皇第六子釿爲禦北王居扶蘭寨
壬辰四年宋淳化三年
春正月帝御乾元殿觀燈
封皇第五子鋌爲開明王居藤州
宣華山陳先生詣闕
按本國無宣華山盖是宋徵終南種放惑併徵華山陳摶而史誤以爲我國事不然陳先生盛名後世𡸈無傳乎宣字下疑
漏召字華山雲臺觀陳摶所居也
夏六月許占城人領取地哩舊城人三百六十餘歸烏哩州地哩
今新平烏
里今順化
秋八月命輔國吳子安率三萬人開陸路自南界至地哩
癸巳五年宋淳化四年
春二月己未朔日食
封皇第七子鏦爲定藩王居五縣江司營城皇第八子𨪙爲傅王居杜洞江皇第九子鏡爲中國王居乾沱末連縣
宋遣王世則李居簡賫󰀋書封帝爲交趾郡王
甲午應天元年宋淳化五年
春正月改元
封皇第十子鋩爲南國王居武瀧州
遣牙校費崇德如宋
史臣吳士連曰國君奉宗廟守社稷不幸無嗣則擇宗室子育爲以子將以傳之無窮則有之矣未聞有義兒也
且帝有本支蕃矣又所謂義兒者不過育遂其寵愛之私於其人爾盍慮夫將啓篡奪之萌乎
報聘
占城國王孫制荄入朝
先是占城國使制冬献方物帝責其違禮拒之
國王惧遣制荄入朝
乙未二年宋至道元年
封皇第十一子鍉即明提爲行軍王居北岸古覽州義兒爲扶帶王居扶󰅾鄕
遣杜亨如宋報聘
時宋憚於征役帝負山海險固稍縱邊民侵掠宋境
是年春宋廣西路轉運使張觀欽州如洪鎮兵馬監押衛昭美皆上言交趾戰船百餘艘寇如洪鎮掠居民刼廪食而去
是夏我蘇茂州又以鄕兵五千侵宋邕州爲都巡檢楊文傑所擊而還
宋帝意在撫寕不欲用兵置之不問
觀又詐言帝爲丁氏所逐擁餘眾居海島間寇鈔自級今已没觀等上表賀
宋帝命太常丞陳士龍爲󰇼訪使覘虚實知帝之無恙也
丙申三年宋至道二年
春二月帝親征麻皇大發丹波四洞拨之
宋議張觀等罪觀病死斬衛昭美於如洪鎮以陳堯叟充廣西轉運使乃遣海康尉李建中賫昭來賜
先是我潮陽民文勇等爲亂殺人出亡宋欽州如昔鎮如昔與如洪相鄰鎮將皇令德匿之
帝命潮陽鎮將皇成雅追捕
令德不還
堯叟至如昔詰得藏匿之由盡以所匿南女老少百十三口召成雅交付還之
帝義宋遣使謝恩且言以執海賊二十七人宋轉運使約勒溪峝不復騷動矣
宋
復遣李若拙賫詔書及玉帶來賜
既至帝郊迎慢不爲禮以示高異謂若拙曰刧如洪鎮乃外境海賊也皇帝知此非交州兵否若使交州叛命當首擊蕃禺次擊閩越𡸈止如洪鎮而已言訖頓首謝
丁酉四年宋至道三年
春三月宋帝崩
夏四月宋封帝爲南平王
帝遣使如宋報聘
宋帝賜詔書褒奬
先是宋使至常以貢鹹爲辭因縁賦歛
至是宋真宗即位聞之只令疆吏召受綸命而不復專使者
秋七月帝親征杜洞江賊執其徒歸京師
占
城以兵窺我邊境
大水
戊戌五年宋真宗恒咸平元年
春三月地震三日
夏五月戊午朔日食
是月不雨
六月不雨
民人病咳牛馬多子
冬十月丙戌朔日食
己亥六年宋咸平二年
帝親征何洞等四十九洞及破日則定邊州等處
自是諸州洞皆率服
更子七年宋咸平三年
詔討峯州鄭航陳麗丹長温賊航等奔傘圓
大勝明皇后亡
擎天王薨
命統將徐穆巡海西境吳子安巡北境覘邊情
辛丑八年宋咸平四年
帝親征筥隆賊眾見帝張弓注矢將發矢隋再舉絃又斷自惧而退
帝遂御舟入窮江逐之
賊陳于两岸拒戰官軍陷于江故主衛王璿爲流矢所中殂于陣
帝呼天三聲督戰賊自敗
壬寅九年宋咸平五年
春三月定律令選軍伍分將校爲两𤤻改十道爲路府州
詔造兠鍪數千頂頒賜六軍
癸卯十年宋咸平六年
帝幸驩州浚多盖港今華盖是直抵
暗州思拱場
多盖人叛斬首以徇
日効城民人及頭目皇慶集等挈家四百五十餘口率亡宋欽州塢
宋遣使慰撫令還
慶集等惧不還遂於海岸居之
秋八月帝有疾九月瘳
甲辰十一年宋景德元年
春正月立南封王龍鉞爲皇太子加封龍鋌爲開明大王龍錫爲東城大王
先是龍鋌求爲太子帝欲許之
廷臣議以爲不立長而立次非禮也
乃止
至是立龍鉞爲皇太子而加龍鋌龍錫大王
遣行軍王明提稱攝驩州刺史
聘于宋
明提至汴懇求恩使宣撫遐裔
宋帝許之召入使殿勞問賜賞甚厚授明提金紫榮祿大夫檢校太尉驩州刺史
帝於大皇江觀曳曾有大蛇蟠其中漁人以聞
帝停舟江中欲觀之
蛇󰑎然逆流而去
遣人乘小舟挽之不還後復回于本處
乙巳十二年宋景德二年
春三月帝崩于長春殿號大行皇帝因爲廟號而不改塟長安州山陵按舊本地志記帝崩在丙午年乃黎卧朝請命之時而言非實也
今從黎文休爲是
黎文休曰天子與皇后初崩殂未歸山陵則號
大行皇帝大行皇后
及寢陵既安則會羣臣議其德行之賢否以爲諡曰某皇帝某皇后不復以大行稱之
黎大行乃以大行爲諡號相傳至今何哉盖以不肖之卧朝爲子又無儒臣弼亮之以議其諡法故也
史臣吳士連曰帝之戰勝攻取斬占城主以雪藩夷執使之耻摧趙宋軍以挫軍臣必勝之謀可謂盖世英雄矣
然居攝之時自稱副王至佃匐之起兵其即帝位也出於巨俩輩脅之以兵
其造宫殿也則以金銀而裝
盖凣此之類皆不若李祖之長慮
文休謂以李德鍳黎爲厚詎不信歟中宗皇帝
諱龍鉞大行第三子母祇候妙女也
即位三日爲同母第龍鋌所弑而崩壽二十三
禍難有仁厚之帝失於防微以及而不能爲軍惜哉
大行皇帝崩後帝與東城中國二王及同母第開明王爭立相持八月中國毋主
冬十月東城王敗奔筥隆
帝追捕之又奔占城未至爲石河州人殺于機羅海口今奇羅是也
時國人亦奔附禦北王於扶
蘭寨
帝即位三日爲龍鋌所殺
群臣皆奔亡惟殿前軍李公藴抱屍而哭
龍鋌立追諡帝曰中宗皇帝拜公藴四厢軍副指揮使
黎文休曰卧朝弑其兄而自立虐其眾以自逞以至亡國七祚非黎民之不幸也其過在大行不早正儲位與中宗不能防其微以𦤶之也
史臣吳士連曰野史云大行崩中宗奉遺詔嗣位
龍鋌作亂中宗以同母弟故不忍殺赦之
後龍鋌使盗夜踰墻入宫中殺中宗
則中宗於兄
弟之恩雖云厚矣然其主鬯承祧則社稷爲重骨肉爲輕况不弟之弟乎斯時也中宗舉𬋩叔叔牙之事以正其罪可也不然󰱔之别室使終天年亦可也
乃肆放之能無及乎卒以覆宗絶祀中宗爲之也
卧朝何足咎哉故人君必大居正而貴窮理也
卧朝皇帝
諱龍鋌又名至忠大行第五位四年壽二十四崩于寢殿
子在帝恣行篡弑逞其滛虐欲無亡得乎
冬帝篡位尊號曰開天應運聖文神武則天崇道
大勝明光孝皇帝
追尊母爲興國廣聖皇太后
立皇后四
禦北王與中國王據扶蘭叛
帝親征
至藤州𬋩甲杜市以從兄黎翕尼反狀聞
收捕鞠問翕尼及預謀者十二人皆伏誅
至扶蘭寨寨人堅壁固守
攻之未下圍之數月寨人粮盡
禦北王知計窮勢屈乃捕中國王以献
斬之原禦北王罪遂引兵伐禦蛮王於峰州降之
師還至藤州改其州爲太平府
是後諸王及道賊皆服之
是行也官軍方與扶蘭寨人戰忽聞驛奏举隆賊入寇至神
頭海門即神符
今還至󰱕音貪水名幸愛州討筥隆賊
丙午十三年帝仍應天年號宋景德三年
春二月封長子乍爲開封王義兒紹理爲楚王居于左紹勳爲漢王居于右
改文武臣僚僧道官制及朝服一遵於宋
行軍王明提以國亂不能還駐廣州知州高日罷給舘券
宋帝詔别賜錢五十萬米一百五十斛續給舘券
夏六月宋知廣州凌策上言曰今以交趾兵亂令臣與沿邊安撫使卲曄同經度便宜以聞
臣等准廉州所送到交趾皇慶集等千餘口言
南平王諸子各散設寨柵官属離拆人民憂惧乞出兵平定慶集等願爲先鋒刻日可取
若朝廷乞其請乞以廣南諸州屯兵益以荆湖勁率五千水陸齊進立可平定
宋帝曰黎民嘗遣子入覲海喁寧謐不失忠順
今聞其薨未有吊慰遽伐其䘮𡸈王者所爲
詔策等依舊招安撫務令謐静
仍命曄移書諭以朝廷威德無自相戕骨肉久無定位天師問罪黎氏無遺種矣
帝惧請遣弟入貢
宋帝詔曄以其國事諭明提自擇去就
願歸則給人船
舘券賜錢遣之
明提歸曄欲因此取我越乃上邕州至交州水陸圖
宋帝以是近臣曰交州瘴癘若興兵攻取死傷必多當慎守祖宗境土而已
事遂寢
冬十月丙午帝誕辰以竹作小山一峰賜群臣宴
渭龍州今大蛮州氏也献白駒四足生距
丁未十四年帝仍應天年號宋景德四年
春遣弟明昶掌書記皇成雅献白犀于宋𡴯大藏經文
秋八月宋封帝爲交趾郡王領靜海君節度使仍賜名至忠授明厂成雅爵
九月鑄交趾郡王印詔廣南轉運使
來賜
戊申景瑞元年宋大中祥符元年
封感聖皇后義兒黎偓佺爲三一作二
原王
帝親征都良謂龍二州獲蛮人及馬數百匹伐安洞獲人口使人以杖擊之蛮人甚痛啼號屡犯大行諱帝悅甚
又自將討驩州及千柳州獲人口作囷納人其中而焚之
己酉二年宋大中祥符二年
春明昶自宋還得大藏經文及誘得宋女萧氏以献納爲宫人
遣使遺馴犀于宋
宋帝以犀遠來違性欲還之恐逆帝意令候我
使回縱之海濱
帝又求甲胄金裝宋帝從之
帝又求知邕州丘市止許廉州及如洪丘市
吳都督矯行献等上表請𮢶港築道立碑堠于愛州
詔以其州軍民𮢶築自支隆開越頂山至武瀧江
帝幸愛州至武瀧江
其俗相傳游涉此江者多被害帝因使人游泳凣三反無所害
詔造舟置于武瀧拔渠洞瀧江四處以濟人行
秋七月帝親征驩唐石河等州
至環江遣防遏使胡守益領環唐州軍五千餘除治道路自州夾江至南界海口以便
行師
龍舟出環海口至海外忽遇封濤洶湧雲雨晦㜆遂命回舟
於是惧海道艱險陸行還京師
帝性孝殺
凣人臨刑或用芽纏身燃之其人爲火所焦逼近死或使宋優人廖守心持短刃鈍刀解之令不得速子
其人哀號痛切守心戲曰不慣受死
帝乃大笑
征伐虜獲俘囚押赴江岸潮退令人作水牢驅入其中潮漲呀呷而死或使高登木抄而伐其樹樹倒人墮死
親觀以爲樂賞之
寕江其江多蛇繫人舟倒來往中流欲令蛇害之
凣牢牲
欲供庖者先手刺之後方入庖
賞削甘蔗於僧郭昂頭上假爲失手傷僧頭流血仍大笑
或因宴殺猫賜諸王食畢以猫頭示之諸王皆惧乃悅
每視朝必使詼諧者侍左右帝或有言則𠿚𠿚應聲取笑以亂執攻之奏事者
又以守宮爲膾使詼諧者相争食
冬十月辛亥帝崩于寢殿號卧朝以有痔疾卧而視朝也
野史云帝耽滛酒色發成痔疾
史臣吳士連曰夏桀嗜殺至有炮烙之刑商紂嗜殺至有斮涉之脛雖以龍逄比干之賢盡忠
極諫猶皆見殺其亡也忽然
後世嗜殺之君如吳孫皓者多矣皆底滅亡
卧朝非徒嗜殺又怨君父之不立已痛打蛮人使啼號聲屡犯父諱爲悅殆有甚焉
其促亡也𡸈無所自哉又按中宗卧朝皆不書塟史失之矣𡸈敢夷狄其君而不書塟乎
是月癸丑日李公藴自立爲帝
先是古法州延蕴鄕木𬗏樹震鄕人詳認震迹有文曰樹根杳杳木表青青
禾刀木落十八子成
東阿入地木異再
生
震宫見日兑宫隱星
六失年間天下太平
僧萬行私自平曰樹根杳杳根者本也本猶君也杳夭音同當作夭
木表青青表者末也末猶臣也
青菁聲相近青當作菁盛也
禾刀木黎字也十八子李字也東阿者陳氏也入地者北人入寇也木異再生者黎氏再生也
震宫見日者震東方也見出也日猶天子也
兑宫隐星者兑西方也隐猶没也星猶庶人也
此言君天臣盛黎落李成東方出天子西方沒庶人經六七年間而天下平矣
乃謂李公
藴曰近者臣覩符讖之異知李氏壮盛而興業必矣
今觀天下之姓李最多無如親衛寬慈仁恕頗得眾心而掌握兵丙者
宗主萬民捨親衛其誰當之
臣年失十餘願斯須勿死以觀德化如何誠千載一遇之幸也
公藴惧語泄遣其兄相萬行匿于蕉山
然亦以此自負始萌覬覦神噐之心而人亦附焉
卧朝賞食五廉果得李核感於讖語陰求李氏族誅之而公藴在左右終不之𮗓
及卧朝崩嗣君尙幼公藴與右殿前指揮使阮低各得隨龍兵
五百人入宿衛
時祇候陶甘沐揣知公藴有欲受禪之意遂以微間激之曰間者主上昏暴多行不義天厭其德弗克終壽嗣子幼冲未堪多難
庶事煩擾百神靡懷下民嗷嗷以求真主
親衛盍因此時發英謀攄睿斷遠觀湯武之迹近覧丁黎所行上順天心下從人望而欲守區區之小節耶
公藴内悅其言而頗疑其有異謀陽責之曰公何爲出是言吳必執公送官
甘沐除未公藴曰甘木見天時人事如此故敢發言
今反欲吿之吾誠不避死
公藴曰吾安忍告公但恐語泄而倂誅故戒之耳
後日甘沐復謂公藴曰國人皆謂李姓大𦥷圖讖已見此不可掩之禍也
轉禍爲福其在旦夕
此天授人應之時親衛尚何疑哉
公藴曰吾明公意與萬行無異誠如此言計將安出
甘沐曰親衛公恕寬仁眾心允属
方今百姓疲弊民不堪命親衛因之撫以恩德彼必翕然來歸猶水之就下孰能禦之哉
甘沐知事急恐變生乃以語卿士庶官人皆悅服
即日皆會于朝謀曰今者億兆異心上下離
德人厭先帝苛虐不欲歸之嗣君而咸有推戴親衛之心吾軰不因此時共󰀋親衛爲天子倉卒有變能保首領乎
於是共扶公藴升正殿立爲天子即位
百官于庭下羅拜内外呼萬歲聲振朝中
大赦天下以明年爲順天元年
焚綱羅罷獄訟詔自今有争訟者許詣朝廷奏論帝親臨决
群臣上尊號曰奉天至理應運自在聖明龍見睿文英武崇仁廣孝天下太平欽明光宅章明萬󰘊顕應符感威震藩蛮睿謀神助聖治則天道政皇帝
史臣吳士連曰書稱堯曰放勳舜曰重華
後世人臣以實行尊稱君上至十餘字已多矣
當時人臣上尊號至五十字是不稽古學而務諛其君
太祖受而不却是欲誇大而使後世無以加胥失之矣
後尊太宗近至五十字盖效尤乎此
追封父曰顯󰆑王母曰明德太后
黎文休曰有周興王其追封則曰大王王季大宋稱帝其追封則曰僖祖翼祖盖父爲子貴之義
我李太祖既稱帝而追封其父曰顯慶王當
時禮官不能正之所謂自畢矣
立皇后六惟嫡夫人爲立教皇后車服之制特異於諸宫
󰀋長子佛瑪爲皇太子其餘悉封侯
皇女十三人皆封公主
以長女安國公主嫁陶甘沐封爲義信侯以皇兄爲武威王皇叔爲武道王武威王子徵顯爲太尉翊聖王子副爲總𬋩陳鎬爲相公吳丁爲樞密使陶碩輔爲太保鄧文孝爲太傅費車磊爲左金吾衛竹爲有金吾譚坦爲左武衛杜簡爲有武衛餘悉如故
頒衣服賜僧道
右黎朝三帝起辛巳終己酉凣二十九年
大越史記本己全書卷之一終
大越史記本紀全書卷之二
李紀
太祖皇帝
姓李諱公藴北江古法州人也其母范氏逍遙遊焦山寺與神人交因而有娠以丁太平五年甲戌二月十二日𧩙生
及長仕黎累官至殿前指揮使卧朝崩自立為帝都昇龍城在五十五崩于龍安殿塟壽陵
位十八年壽???????????帝應天順人
乘時啓運寬慈仁恕?察温文有帝之量然未明正學反好異端為之累耳王帝之生也方三歳其母懷抱至李󰆑文家
󰆑文遂養以為子
幼而聰睿
姿表秀異
為兒時逰學六祖寺僧萬行見而噐之曰此
非常人強壮之後必䏻剖劇折䌓為天下明主也
及長不事生產作業惟涉獵經史慷慨有大志
應天中起家事黎中宗
大行崩後中宗遇害抱屍而哭
卧朝嘉其忠授四廂軍副指揮使遷左親衛殿前指揮使
及卧朝崩遂即帝位改元順天大赦
初古法州應天心寺感選院犬生一子白色有黑毛文成天子二字
識者曰盖戌生人成天子之兆
至是帝以甲戌年生為天子果
驗
庚戌順天元年宋大中符三年
祥春二月車駕回古法賜鄕老錢帛有差
遣員外郎梁任文黎再嚴如宋結好
帝以華閭城湫隘不足為帝王居欲遷之手詔曰昔商家至盤庚五遷周室迨成王三徙𡸈三代之數君徇于己私妄自遷徙
以其圖大宅中為憶萬世子孫之計上謹天命下因民志苟有便輙改故國祚延長風俗富阜
而丁黎二家乃徇己私忽天命罔𨂻商周之跡常安厥邑於兹𦤶世代
弗長筭數短促百姓耗損萬物失宜朕甚痛之不得不徙
况髙王故都大羅城宅天地區域之中得龍蟠虎踞之勢正南北東西之位便江山向背之宜
其地廣而坦平厥土髙而𡙁塏音愷燥也髙民居蔑昏墊之困萬物極蕃阜之豐
遍覽越󰘊斯為勝地
誠四方輻輳之要會為萬世京師之上都
朕欲因此地利以定厥居卿等如何
羣臣皆曰陛下為天下建長久之計上以隆帝業之丕洪下以措斯民扵當󰱃所利如此誰敢不從
帝大悅
秋七月帝
自華閭城徙都于京府大羅城暫泊城下黄龍見于御舟因改其城曰昇龍城
古法州曰天德府華閭城曰長安府北江曰天德江
詔𤼵府錢二萬緡賃工建寺于天德府凡八所皆立碑刻功
遂於昇龍京城之内起造宫殿前起乾元殿以為視朝之所左置集賢殿右立講武殿
又啓飛龍門通迎春宫丹鳳門通威遠門正陽起髙明殿皆曰龍墀
墀之内引翼回廊周圍四面
乾元殿後置龍安龍瑞二殿以為燕寢之處
左建日光殿右建月明殿後
起翠華龍瑞二宫以為宫女之居
修府庫洽城隍
城之四面啓四門東曰祥符西曰廣福南曰大興北曰耀德
又扵城内起興天御寺五鳳星樓城外離創造勝嚴寺
黎文休曰李太祖即帝位甫及二年宗廟未建社稷未立先於天德府創立八寺又重修諸路寺觀而度京師千餘人為僧則土木財力之費不可勝言也
財非天雨力非神作𡸈非浚民之骨血歟浚民之骨血可謂修福歟創業之主躬
行勤儉猶恐子孫之奢怠而太祖垂法如此宜其後世起淩霄之堵坡立削石之寺桂佛宫壮嚴倍扵宸居
下皆化之至有毀形易服破産迯親百姓太半為僧國内到處皆寺其原𡸈無所自哉〇
詔天下逋亡人㱕本貫
仍命諸鄕邑所有寺觀已頽毀者悉重修之
東十二月翠華宫成慶成大赦天下三年諸税孤寡老癃積年欠税籍者並蠲除之
賜卧朝所擒蠻卒二十八人衣裳粮藥
遣人送遠本土
放驩州南界石河縣人㱕本縣
宋封帝為交趾郡王領靜海軍節度使
改十道為二十四路愛州驩州為寨
是歲度百姓為僧
𭛁府銀一千六百八十两鑄洪鐘置扵大教寺
辛亥二年宋大中祥符四年
春正月置左右宿車軍皆五百人
二月帝以愛州筥隆賊猖獗陸梁歷于丁黎二朝攻之弗克至此愈熾師六軍征之樊其部落擒其魁首而還賊遂滅
夏四月遣員外郎李仁義陶慶文如宋報聘
慶文竄在宋宋人執㱕我
仗殺之
占城獻獅子
是歲城内左起大清宫右起萬歳寺構鎮福藏
城外建四大天王錦衣龍興聖壽寺
盧江步頭起含光殿
壬子三年宋大中祥符六年
夏四月重修龍安龍瑞二殿
󰀋皇太子佛瑪為開天王管龍德宫于外居之欲其周知民事也
秋七月帝御含光殿觀兢舟
冬十月遣太保陶碩輔員外郎吳壤如宋結好
十二月冬南峯磐石上有神跡長廣各三尺深一寸不知某山
真躐國來貢
帝親征
演州
還至汴灣會天地晦冥風雷震怒焚香吿天曰自以菲德沗居民上慄慄危懼若将𨺻于深淵非敢自特兵威妄行征伐
特以演州之人不遵厥化逞行昏暴殘忍小民罪惡貫盈於今不容不討
至於兵刅交攻之除或枉傷忠孝或誤害賢良𦤶使皇天震怒以彰其遇錐遭傾隕亦無憾焉
其在六軍罪猶可怒惟簡在上帝之心
言訖風雷帖
史臣吳士連曰湯遇旱熯之災以六事自責而雨隨下
帝遭風雷之變以攻代自責而風隨止
天人交感之機影響甚速󰰽謂冥冥之中不日監在我而敢欺天乎
上厩有白馬凡駕將𭛁必先嘶嗚
命之曰白龍神馬
是歲蠻人過銅柱至金華步及渭龍州貿易
帝使人擒獲蠻人及馬萬餘疋
癸丑四年宋大中祥符六年
春二月定天下諸税𬏩一潭池田土二桑州錢榖三山原藩鎮產勿四關監譏察󰚴盐五蠻獠犀象香料六原頭木條花果等𩔗
夏六月封皇子菩為開國王居長安府
秋七
月帝御含光殿觀兢舟
冬十月渭龍州叛附于蠻
帝親征之
首領何晏俊惧引其徒竄山林
賜王侯公主所𬋩諸税有差
甲寅五年宋大中祥符七年
春正月蠻將楊長惠段敬至率蠻人二十萬入寇屯金華步布置軍營名五花寨
平林州牧黃恩榮以狀聞
帝命翊聖王帥師討之斬首萬計俘獲士卒馬疋不可勝數
詔員外郎馮真李碩齊所獲蠻馬百疋遣于宋
宋帝詔所在差使臣接伴赴闕鄅傳供屯務今豐僃
及至召見
真等扵崇德殿賜冠󰅾器幣有差
夏四月驩州獻麒麟
五月右街僧綂沈文苑奏請立戒塲於萬歲寺賜僧徒受戒
可其奏
秋九月詔𭛁府金三百十两鑄鍾置于興天寺
真臘國來貢
冬十月詔𭛁府銀八百两鑄鍾二口置于勝嚴寺及五鳳星樓
築昇龍京四圍土城
改應天府為南京乙卯六年宋大中祥符八年
春正月以鄭文秀為少師
陶甘沐卒贈太師亚王
二月太平縣齊聖寺僧献舍利寶函
詔翊聖王武德王討都金渭龍常
新平原等州扲首領何晏俊󰆕京師梟于東市
丙辰七年宋大中祥符九年
春三月再立皇后三佐國皇后立元簧后立教皇后
度京師千餘人為僧道
起天光天德二寺及塑四天帝像
地震
望󰥭諸名山
帝因省覽山川方至古所步頭望江山秀氣心動神感作酒嚴之曰朕觀此方山奇水秀苟有人傑地灵受吾明享
是夜夢異人󰏲首再󰥭曰臣本鄕人姓李名服蠻佐南帝為將以忠烈知名授杜洞唐林二條江山夷獠不敢𨊠邊一方按坦
及卒上帝嘉其志直勑守職如故是故凡夷盧入寇皆捍禦焉
幸遇陛下矜憐臣守職久矣既而從容曰天下遭󰌩昧忠臣匿名中天明日月亮不見其形
人立祠設像一如夢時所見歲時祀焉陳元豊間韃靼入寇至境馬蹶不進村人率眾拒戰斬虜首賊奔散
重興後入寇到處皆焚簜而其邑如有防護秋毫無犯如其所言
宋封帝為南平王
是歲大熟禾三十結直七十錢
賜天下三年税租
丁巳八年宋天禧元年
春三月以陳文秀為太傅
詔賜天下田租
乾元殿震視朝於東殿
戊戌九年宋天禧二年
春二月追封先祖妣為后及謚
史臣吳士連曰帝至是始追封先祖妣失之晚矣
夏六月遣員外郎阮道清笵鶴如宋乞三藏經
冬十月封皇子力為東征王
賜天下田租之半
己未十年宋天禧三年
春正月立天德陵太廟
詔度天下人民為僧
庚申十一年宋天禧四年
夏四月真臘國來貢
秋九月阮道清使回得三藏經詔僧綂費智往廣州迎之
冬十二月命開天王及陶碩輔帥師擊占城人于布政賽直抵龍鼻山斬其將布令于陣占人
死者過半
是歲東殿震視朝于西殿
起造三殿前殿視朝後二殿聽政
辛酉十二年宋天禧五年
春二月以誕日為天成節以竹結為萬壽南山一峯於廣福門外峯上多作飛禽走獸奇恠萬狀又使人效禽獸之聲為樂以宴群臣
遣員外郎阮寬泰阮守疆等如宋
起八角經藏
壬戌十三年宋乾興元年
春二月帝以天成節作山勞民罷之但設燕禮而以
詔翊聖王伐大元歴
王
師深入宋境如洪寨焚其倉而還
按宋如洪來我潮陽
大元歴盖一種夷介在其間也後儂智髙叛據儻猶州曰大歴國疑即此地
癸亥十四年宋仁宗偵秋天聖元年
九月詔寫三藏經留于大興藏改潮陽鎮為永安州
甲子十五年宋天聖二年
春詔開天王伐峯州開國王伐都金州
修治昇龍京城
秋九月造真教禪寺於城内以便幸觀誦經
乙丑十六年宋天聖三年
春二月真臘國來貢
詔立定藩寨于驩州南界以𬋩甲李台偕為寨主
秋
八月定兵為甲每甲十五人用一人為𬋩甲
又定諸邑各𬋩甲
又改火頭為正首惟唱兒乃號𬋩甲時有唱女陶氏長於本藝常得賞賜
時人慕其名凡唱女並呼為陶娘
僧萬行死萬行無疾而死時人謂之化身
史臣吳士連曰僧萬行初見李祖知非常人及見震文揣知時變則其智識起乎凡人矣
然而决性命廢人倫厭塵嚚依禪寝以獨絜君子不與也
丙寅十七年宋天聖四年
春正月詔修玉牒
秋八月
遣李徵顯黎再嚴如宋結好
冬十一月真臘國來貢
詔開天王討演州賊
丁卯十八年宋天聖五年
夏六月旱
秋八月詔寫三藏經
詔開天王討七源州東征王討文州
戊辰十九月三月元年
以後太宗天成宋天聖六年
春二月帝弗豫三月丙申朔日食
戊戌帝崩于龍安殿
群臣皆詣龍德宫請太子奉遺詔即位
東征翊聖武德三王聞之皆帥府兵入伏禁城
東征王伏于龍城内翊聖武德二王各自伏于廣福門内侯太子至襲之
有頃太子自祥符門入至乾元殿覺變命内竪閉諸殿門及使宫中衛士守備因謂左右曰我於兄弟無所毫負
今三王行不義忘先帝之遺命欲圖大位卿等以為何如
内侍李仁義曰兄之與弟内可以協謀外可以禦侮
今三王反以為兄弟乎以為仇讎乎願許臣等一戰以决勝負
太子曰吾耻先帝未殯骨肉相殘寧不為萬世笑耶仁義曰臣聞務遠圖者忘近功存公道者割私愛此唐太宗周公旦出不得已之奉
今殿下以唐太周公為務
遠圖存公道耶抑為貪近功溺私愛耶殿下能偕唐太周公之遺迹則後世之人將頌𰙔功德之不暇何暇笑哉又曰先帝以殿下善足以󰱥志才足以濟事故以天下付託殿下
今賊逼宫門而隱忍如此其如先帝付託何
太子默然良久謂仁義及宫臣楊平郭盛李玄師黎奉曉等曰吾𡸈不知唐太周公之所為若是乎吾欲掩晦其罪惡使自退伏以全吾骨肉為上耳
時三府兵愈急太子度不能制曰勢既如此我何靣目與三王見乎吾但成
服奉侍先帝此外皆委卿也
仁義等皆再拜曰死君之難臣等之職分
今既得死所將復何辞
乃令宫中衛士開門出戰人樂赴難無不一當百
兵既接戰未决勝負奉曉怒援劍直至廣福門大呼謂武德王等覬覦神噐蔑視嗣君上志先帝之恩下皆臣子之義所以臣奉曉捧斯劎為獻
乃直犯武德王馬
王引馬避之馬蹶為奉曉所獲殺之
三府兵敗走
官軍追斬之殆無遺者惟東征翊聖二王僅以身免
奉曉等還以服武奏㨗于太祖柩前又
詣乾元殿吿太子
太子勞之曰吾所以克荷先帝之丕基全父母之遺体卿等之力也
吾嘗觀唐史見蔚遲敬德匡君之難自謂後世人臣無可比者
今日遭變乃知奉曉之忠勇過敬德遠矣
奉曉再拜曰殿下德感天地敢有萌異圖者天下神抵皆效其職而誅滅之臣等何力之有奉曉愛州冰山鄕人少䧺勇
古碑潭舍二村爭地界以兵相向奉曉謂古碑人曰我獨䏻擊眾父老喜貝酒饌食之奉曉一飯數斗飲且過量既而挑潭舍戰
聳身扳樹横擊傷損者眾潭舍大惧還古碑田太祖聞其名因以為將迁武衛將軍
至是以靖難功拜都綂上將軍侯秩
天感聖武中從太宗南征為前鋒大破虜兵名震藩
國
凱還定功奉曉曰不欲爵賞願得立氷山遠擲大刀驗刀墮官地内賜以作業從之奉曉登山一擲遠十餘里刀墮多縻鄕
即以賜之蠲所刀榖税
故愛州賞功有所刀之名
黎文休曰李家封嫡子皆為王庶子皆為皇子而皇太子之位不設
及至宫軍大漸方攑諸子一人入繼大綂
傳之成俗不知何意也
或曰李家不先正儲位盖欲使諸子亹亹為善謂
儲位既定則君臣分定雖有微子之賢將何以處之哉
曰天下之本既定猶有楊廣飾行奪嫡之禍况儲貮不正事至倉卒方欲榉立萬一有三夫
人強請之嗣君徐文通弄筆之遺詔雖若不名其可得乎有國家者當以此為戒
史臣吳士連曰同心同德必事業之䏻成
有君有臣何艱險之不濟
太宗當創鉅痛深之日变生肘腋而君臣處之曲折得宜險難以濟事業以成宗廟賴以尊安
非君臣相遇同德同心䏻如是乎觀史所載太宗真情之感󰱑於骨肉相殘之言仁義忠憤之激在於唐太周公之事
奉曉義勇之奮形於躍馬献劎之時
及乎事濟君
臣畧無一毫矜誇固無間然矣
至於未踰年而改元則不容不議
春秋之法君薨嗣君定位於初䘮踰年然後改元
書即位者綠始終之義一年不二君綠臣民之心不可曠年無君禮也
太宗乃冒先君之年以紀年何哉夫甲子流年天之運也
人君法天因甲子之運行紀在位之久近從古已然
帝精於禮樂書數曾不是考而叙擾之遂使後世襲為故事踵而行之其失大矣
己亥太子佛瑪即位於柩前
尊母黎氏曰靈顯
太后
大赦
改元天成元年
是日東征翊聖二王詣闕伏罪
詔免之復其爵
群臣上尊號曰開天綂運尊道貴德聖文廣武崇仁尚善政理民安臣符龍見体元御極億歲功髙應真寶曆松玄至奧興龍大定囱明慈孝皇帝
帝以新即位詔𭛁大府錢帛頒賜天下庚申十五日也
開國王叛
初王居長安府以山川險固因聚亡命刼掠小民太祖終不之知遂養成其惡
及聞太祖崩武德王被誅意愈不平乃率府兵叛
封銅皷山神以王爵立廟時祭仍
行盟禮
先是三王叛前一日帝夢見稱銅皷山神語帝以武德東征翊聖三王作亂速調兵討之
及𮗓即令警備果驗
至是詔有司立廟於大羅城右伴聖壽寺後以是月二十五日於廟中築𡊨張旗幟整隊伍懸劎㦸於神位前讀誓書曰為子不孝為臣不忠神明殛之
群臣自東門入過神位飲血每歲以為常
後遇三月有國忌展至四月四日
复四月帝親征長安府以内侍李仁義留守京師
壬申至長安
是日開國王降
下令曰敢有虜掠小
民財貨者斬
軍士肃然秋毫無犯
大軍入長安城城中民餽獻牛酒者填路
帝遣使諭旨慰勞之舉城大悅
詔徙開國王及其僚屬于昇龍京師
還自長安詔免開國王罪復其爵
五月六日神人見迹于萬歲寺
群臣上言曰太子天下之本本立則天下安
願陛下早攑賢嗣正位東宫以慰天下之望
從之󰀋皇子日尊為東宫太子
立皇后七
十一月拜枚皇后父祐為安國上將王皇后父杜為輔國上將丁皇后父吳尚為匡國上將
史臣吳士連曰后戚之貴前世有之矣
雖以其戚亦以其才也
祐軰果才耶不以后父故用之可也
不才耶厚之以禄可也授封不可也
或曰此特寵之以爵非假之以權
曰爵之既髙矣安有安國輔國匡國上將軍之號而濫及無功者哉
以梁任文為太師吳上丁為太傅陶處中為太保李道紀為左摳密李徹為少師冲新為右摳密李密為左參知政事矯蓬為右參知政事廖嘉貞
為中書侍郎何遠為左諫議大夫杜讖為右諫議大夫阮光利為太尉譚碎狀為都綂武波斯為威衛上將阮慶為定勝大將陶文雷為左腹心李仁義為右腹心潘唐烈為内侍
置僧道陛品
置殿前禁軍十衛一曰廣聖二曰廣武三曰衛龍四曰捧日五曰澄海
每衛各分為左右直周廬環衛于禁城之内緫謂之十衛
六月以誕日為天聖節
以竹作萬歲南山于龍墀其制為五峯中峰頂立長壽山左右四峯頂皆置白鶴山山上作鳥獸
𢒎走之狀山腰又有神龍蟠繞間植旌旗錯懸金璧使伶人於巖中弄笛吹笙獸𰙔奏舞為娛樂賜群臣宴
五峯之制自此始
史臣吳士連曰誕辰慶賀大禮也
臣祝其君君宴其臣君臣和合以通上下之情禮固宜然
顧帝當䘮而極心目之娛曾不念及先帝之未塟乎惸惸在疚心盖蔑如也
冬十月塟天德府壽陵謚曰神武皇帝廟號太祖
黎文休曰夫古者天子既崩安靈柩有陵或號茂陵或號昌陵遣宸章有閣或名顯謨或名寶文
今李家歴代陵秪曰壽陵閣秪曰龍圖盖時君不學而儒臣不能潤色或無󰏲古之力也
史臣吳士連曰李祖之興天啓其祥見於震木之迹
德必得位出扵眾人之㱕又當卧朝浮逞暴虐之餘而寬仁素著大之眷求民主民之㱕于有德舍帝將誰適哉觀帝之基命宥密遷都定國仁心愛民至誠感天與夫代叛討乱南北
通好天下晏然傳祚求世可見其有帝王之畧
惟好佛老一事為之累耳
太宗皇帝
諱佛瑪一名德政太祖長子也其母皇后黎氏以黎應天七年庚子六月二十六日誕生于長安府太祖受禅立為東宫太子及太祖崩賴奉曉之志勇同心濟難遂即皇帝位五十五歲崩于長春殿
在位二十七年壽帝沉幾先物同符漢光征伐四克比迹唐太
然君子每以矜大過󰁮責備其賢
初帝之生也時長安府有民家牛居然自換其角其民以為不祥憂之
有善占者過其家笑曰此乃改新之象子何預焉民憂
遂解
帝扵項下有七黑子比天七星
為而時與群觀遊䏻自區處使之引翼前後左右如眾官導從之儀
太祖見而悅之因戱曰將家子當效軍旅事安用導從乎帝應之曰導從奚間扵將家子哉而間之何獨不在丁而在黎乎由天之命耳
太祖驚異由是益竒之
受禅之日立為東宫太子
順天三年封開天王居于外
十一年命為元帥擊占城于布政寨
大軍渡海抵龍鼻山
黄龍見于帝舟帝獨自負
及至破之擒其將而還
十九年春三月丙申朔帝以所御衣賜南帝觀道士陳慧隆
是夜光徹觀内
慧隆驚起視之乃黄龍見于衣架也
此皆天之所命至是並符之
其禀性仁哲頴悞通文武大畧至於禮樂射御書數等藝無不精諳云
己巳天成二年宋天聖七年
春二月壬午慶成太祖廟
三月七日以平陽公主嫁諒州牧申紹泰
愛
州但乃甲叛
夏四月朔帝親征但乃甲以東宫太子監國
但乃甲既扳遣中使督但乃人開但乃港至自但乃
神人見跡于勝嚴寺
六月龍見于乾元殿基
帝謂左右曰朕既壞其殿剗其基而神龍猶見
意者景德龍興之勝地居天地之正中乎令有司廣其規模正其背向重脩之因改天安殿
殿之左起宣德殿右起延福殿殿之前墀名龍墀
墀之東置文明殿西置廣武殿墀之左右對立鍾楼以登聞小民󰱃獄寃枉墀之
四圍皆起廊廡以
聚會百官六軍之宿衛
前安奉天殿上建正陽樓以為主掌籌刻之處後起長春殿上見龍圖閣以為宴寝逰玩之所
外築周圍城一重名曰龍城
秋八月驩州献麒麟
冬十月朔萬歲寺陛前天雨白米成堆
是歲宋使章頴來吊祭
又遣使封帝為郡王
庚午三年宋天聖八年
春二月起天慶殿于長春殿前為聽政之所
其制為八角殿之前後並駕鳳凰橋
夏四月遣大僚𤤻黎偓佺員外郎阮曰親如宋
報聘
定公侯文武冠服
冬十月大熟
十四日帝幸鳥路田省歛因改其田曰永興
是日還宫
辛未四年宋天聖九年
春正月驩州叛
二月朔帝親征驩州以東宫太子監國
𭛁京師次驩州州人降詔赦牧守罪遣中使撫諭其民
三月帝至自驩州
詔𭛁錢賃工造寺丱于鄕邑九百五十所
秋八月設法會慶成
大赦天下
冬十月朔道士鄭智空奏請賜道士受記籙于太清宫
制可
壬申五年宋明道元年
春二月雷公觀前釋迦寺優曇
樹開花
夏四月朔帝幸杜洞江信鄕耕籍田農人献夏田禾一莖九穗
詔改其田曰應天
是日還宫
秋九月帝幸諒州捕象至自諒州
冬十一月宴群臣於天安殿
癸酉六年宋明道二年
春正月真臘國來貢
定源州叛
二月帝親征以東宫太子監國
八月𭛁京師次真登州陶大姨進其女納為妃
十七日扳定源州𤤻師還
秋七月十二日永安州牧師用和言六州有真珠淵
遣使求之果得
八月󰀋東宫太子
為開皇王居龍德宫
十三日帝幸長廣門外觀皇子第宅落落始也
成詔鑄萬斤鍾置于龍墀鍾樓
九月彘源州叛
冬十月帝親征彘源州以開皇王監國
彘源州平
十二月朔帝𤤻師
甲戌七年四年
月以後通瑞元宋景祐元年
夏四月詔群臣言事於上前呼帝曰朝廷
黎文休曰天子自稱曰朕曰予一人
人臣稱君曰陛下指天子所居曰朝廷指政令所出為朝省自古不易之稱也
太宗使群臣呼己為朝廷
其後聖宗自號為萬乘髙宗使人呼為佛皆無所法而好為誇大
孔子所謂名不正則言不順此也
是月改元通瑞元年
時有嚴寶性范明心二僧焚身儘成七寶
詔以其寶留于長聖寺供以香火
帝以其異改元通瑞
史臣吳士連曰佛家之説有謂舍利者乃焚身時精氣所聚之精不為火所滅之物故謂之寶
相傳以為學佛成身化為此
盖僧人斷慾則其
精氣因結為此故也
世人以不常見而異之殊不知此陽精氣聚而成之耳
帝感之因而改元
自時厥後好名之人祝髮為僧忍耐受死如智通之𩔗多矣
六月驩州献一角獸使員外郎陳應機王文慶遣于宋
秋八月帝幸僊逰山重光寺詔起重興藏
遣員外郎何授杜寬以馴象二遣于宋
宋以大藏經謝之
冬十一月造萬安舶
是歲古法州法雲寺僧体上言寺中放光數道尋光掘之得
一石函内有銀函銀函之内有金函金函之内有琉璃瓶瓶中有舍利
帝遣迎入禁中觀󰍶還之
乙亥通瑞二年宋景祐二年
春二月天慶殿前芝草生
夏四月詔制金八角逍遙
秋七月立寵姬缺名為天感皇后封皇子日中為奉乾王其餘皇子皆封侯
創立西街市及其長廊
詔建太和橋於蘇歴江
九月橋成帝臨幸命侍臣賦詩
愛州叛
冬十月帝親征以奉乾王為京師留守
𭛁京師次愛州
帝御行營宴享侍臣將帥密指定勝大將阮
慶謂妃嬪曰慶必反
妃嬪皆驚曰陛下何以知之願聞其故
帝曰慶心不平見朕有慙色動止失節言行反常以此觀之知其志有他圖反状明矣
克愛州定愛州牧長罪遣使撫諭其民
京師留守奉乾王日中驛聞僧胡氏定勝將阮慶義弟都綂譚碎状皇弟勝乾太福等謀反
果如其言
妃嬪皆再拜曰妾聞聖人默視於未形逆覩於未萌
今親見之
詔捕慶等檻送京師
十一月朔帝至自愛州
設飲至禮勞將士平愛州之功
帝御天慶殿執
胡氏阮慶獄並切肉剉骨于西市其餘以罪次輕重論
詔𭛁銅六千斤鑄鍾置于重光寺
鍾成使人拽送之
其鍾不待人力自䏻移轉頃刻間至其寺
史臣吳士連曰凡物方則止圓則行鍾之行以其形之圓也
盖曳之行而有不勞人力如神之助者以
今觀之如木之大十數人󰁮之不勝其重一人横推之則圓轉而去
鍾亦然寺僧欲神其教乃颺言誑之爾
其曰神人迹舍利光優曇
花古佛湧之類皆出僧徒之言
當時乘史筆者不揆諸理從而書于󰀋也
丙子三年宋景佑三年
春正月設慶成大願佛會於龍墀
大赦
二月詔寫大藏經留于重興藏
三月以金城公主嫁峯州牧黎宗順
夏四月置驩州行營因改其州曰乂安
秋八月以長寕公主嫁上威州牧何善覽
冬十月臨西道及都金常新平原等州叛侵宋思陵等州掠牛馬焚盧舍而還
丁丑四年宋景祐四年
春二月朔帝親征臨西道以開
皇王為大元帥討都金常新平原等州奉乾王為京師琉守
𭛁京師次臨西道克之
三月帝至自臨西道
詔乂安州起資城利人永豊等庫五十所于本州
秋七月帝御含光殿觀兢舟
大水
鳥路桑園中古佛湧
八月造永春舟
冬十二月造日光舟
立弘聖大王祠
先是帝以都護府多疑獄士師不䏻决欲得彰著靈明庸塞奸詐者乃沐浴焚香請于天帝
是夜夢赤衣使者奉上帝勑賜范巨俩為都護府獄訟盟主
顧問天使曰是
何人耶典我何職局
使者曰乃黎大行朝太尉也
言訖忽不見
帝夢𮗓召問群臣徵其事封以王爵命有司立祠於城南門之西時祭焉
弘聖後改洪聖
戊寅五年宋寳元元年
春二月帝幸布海口耕籍田
命有司除地築壇
帝親祠神農畢執耒欲行躬耕禮
左右或止之曰此農夫事耳陛下焉用此為
帝曰朕不躬耕則無以供粢盛又無以率天下
於是耕三推而止
三月還京師
史臣吳士連曰太宗復古禮躬耕籍填率天下
上以供宗廟下以畜萬民治效臻於富庶也
宜哉秋八月帝御含光殿觀兢舟
九月神人見迹于大勝寺
冬十月立重光寺碑
十一月起御庫
十二月廣原州儂存福叛
宋封帝為南平王
是歲東征王力卒
己卯六年六月元年
以後乾符有道宋寳元二年
春正月西農首領何文貞以存福叛状聞
初存福為儻猶州首領弟存禄為萬涯州首領
存福妻阿儂弟當道為武勒
州首領皆屬廣原州歲輸土貢
後存福殺存禄及當道併有其地僣稱昭聖皇帝立阿儂為明德皇后封子智聰為南衙王改其州曰長生國繕甲治兵堅城自守無復奉土稱臣
二月帝自將征存福以開皇王監國
𭛁京師渡冷涇津白魚入舟
次廣原州存福聞之率其部落携其妻子亡匿山澤
帝縱兵追之擭存福及智聰等五人
惟妻阿儂子智髙走脱
檻存福等歸京師令軍士夷其城池招其遺類而存撫之然後𤤻師
三月帝至自廣原
詔曰朕有天下以來將相諸臣靡𧇊大節異方殊域莫不來臣而諸儂世守封疆常供厥貢
今存福妄自尊大竊號施令聚蜂蠆之眾毒邉鄙之民
朕以之龔行天討俘存福等五人並斬之于都市
夏四月占城王子地婆剌樂舜乍兠羅繼阿撻㻋五人來附
五月廣原州属武建洞獻生金一塊重一百一十二两
連縣弄石州定邉州奏本處有銀穴
六月群臣請改元曰乾符有道及增尊號曰金
湧銀生儂平藩伏八字
帝曰唐󰔄之世畫象而亻不犯不戰而屈人兵岳衣拱手而天下大治是以星辰不悖雷雨弗迷鳥獸率舞鳳凰來儀四夷咸實百蠻向化不知何以臻歟朕以藐躬託于士民之上夙興夜寐若涉深淵未知何道以格乎天地何德以參乎堯舜
乃者儂寇克平占城來附洞産黄金地湧白銀意者何以致之歟抑將有以警之歟朕甚懼焉何足以崇美名尊顕號
卿等議宜停罷
群臣固請乃𠃔
黎文休曰帝堯帝舜文王武王皆以一字為號未當有增其尊號也
後世帝王好為誇大乃有累至數十餘字者
然以功德稱之未有以物件及蠻夷聮綴於其間者也
太宗乃納群臣所上金湧銀生儂平藩伏八字為號則於誇大中又失於麄矣
太宗不學無以知之而儒臣進此以䛕媚其君不可謂無罪也
秋八月遣大僚𤤻師用和親王𤤻杜興如宋脩舊好
冬十月詔重脩太祖神武皇帝廟
十二月
真臘國來貢
庚辰乾符有道二年宋康定元年
春正月丁亥朔日食
二月帝既教宫女職成錦𦂶
是月詔盡𤼵内府宋國錦𦂶為衣服頒賜群臣五品以上錦袍九品以上𦂶袍以示不復服御宋國錦𦂶也
史臣吳士連曰帝之此舉於美之中又有美者存不貴異物見其儉德之脩頒賜群臣見其惠下之厚
夏四月朔詔今後凣天下人民詞訟悉委開皇
王裁决以聞仍命以廣武殿為王聽獄訟所
史臣吳士連曰太子之職問安侍膳之外居府曰監國行軍曰撫軍如斯而已未聞使之聽訟也
夫訟乃有司之事
太宗使開皇王行之非其職矣又廣武殿為王聽訟所非其所矣
秋八月占城國守布政寨人布令布哥蘭沱星率其部属百餘人來附
冬十月設羅漢會于龍墀大赦免流人罪復徒人之法及天下税錢之半
先是帝令工匠造雕佛千餘像畫佛千餘軸寶幡
萬餘頂
至是工畢慶成也
辛巳三年宋慶曆元年
春二月有白雀集于禁庭
夏五月置宫女皆品皇后妃嬪十三御女十八樂妓一百有餘
六月殿前指揮使丁禄馮律謀反
詔捕禄律及其黨下吏治
開皇王聽斷禄律並伏誅
秋九月帝幸哥來捕象又幸哥覽還京師
冬十月帝幸僊逰山觀起慈氏天福院
及還詔𭛁銅七十五百六十斤鑄彌勒佛海清功德二菩薩及鍾置于其院
十一月詔威明侯日光知乂安州
是歲儂智髙與其母阿儂由雷火洞復據儻猶州改其州曰大曆國
帝命將討之生擒智髙歸京師
帝㦖其父存福兄智聰俱被誅免其辠復授廣源州如故以雷火平安󰜏四洞及思琅州附益之
壬午四年十月以後明道元年宋慶曆二年
春三月帝幸哥覽海口耕籍田還京師
夏五月詔諸官職都迯亡者杖一百刺靣五十字徒罪
諸軍士迯林野劫人財物者杖一百刺靣三十字
守鎮寨迯亡者如之
秋七月詔諸盗官牛者杖一百一頭罰二頭
九月杖欠盟誓者各五十
遣員外郎杜慶梁茂才遣馴象于宋脩舊好也
地震
文州反
閏月詔諸夜入人家奸人妻妾主人登時格殺者勿論
詔百姓賦税許輸官十分外别取一分謂之横頭
過者以盗論百姓有吿訴者復其家三年京城人吿者以其物賞之
如管甲主都及徵税人相與過例征取雖已歴時月而告者管甲主都與徵税人同罪
冬十月朔以開皇王為都綂大元帥討文州
詔改元明道元年
頒刑書
初天下獄
訟煩擾法吏拘律文務為深刻甚者或至枉濫
帝為之惻然命中書刪定律令參酌時世之所適用者敘其門類編其條貫别為一代刑書使觀者易知
書成詔頒行之民以為便
至是治獄之法坦然甚明故有明道改元之命及鑄明道錢
十一月詔諸年七十以上八十以下十歲以上十五歲以下及身有弱疾以至皇家大功期親以上犯罪者許贖犯十惡者不在
是歲天下大飢
詔樞密院阮珠令諸路迯人各認地方橋道築土為堠置木
牌於其上以便四方所向
癸未明道二年宋慶曆三年
春正月愛州叛
二月帝御天慶殿詔官職三人其保一人如有匿藏大男三人者同罪
文州叛
三月朔以開皇王為都綂大元帥討愛州
奉乾王為都綂元帥討文州
文州平奉乾王獻所獲良馬四
賜名載天廣勝追風日馭
夏四月占城風浪賊謂乘風浪寇掠掠取海邉民
命陶處中鎮之乃平
帝幸武寕州松山古寺見其人迹萧然基址暴露中有石柱𣣱斜欲傾
帝慨
嘆意欲重修之
言未𭛁石柱忽然復正
帝異之命儒臣作賦以顯其靈異
秋八月詔諸賣百姓黃男為人家奴已賣者杖一百刺靣二十字未賣而已為人後者杖如之刺靣十字知情買者󰦭一等
帝問左右曰先帝棄世于今已十六載矣而占城未有一介使來何也意朕之威德不加乎抑彼自恃山川之阻險乎對曰臣等以為陛下之德雖加而威未廣
故也何者陛下即位以來彼逆命不庭惟布德施惠以懷
之未嘗信威耀武以征之非所以威遠人也
臣恐海内異姓諸侯皆如占城奚啻占人哉
帝於是决意伐占城
史臣吳士連曰占城風浪賊掠我海邉民問罪之師其可以乎盖正其罪名也
苟云遠人不服則脩文德以來之𡸈可勒兵於遠哉九月朔使魏徵如廣源州賜儂智髙都印拜為太保
黎文休曰前年儂存福之叛逆僣號開國置官属太宗既罪存福而遺其子智髙
今智髙復𨂻
其父之不軐則其罪大矣誅之可也奪其爵邑降為庶人亦可也
太宗既赦其罪又以州郡附盖之賜印封為太保則賞罰無章
及其為廣源之患乃出其兵以援鄰為辝何以異放虎兕使之噬人而徐救之哉盖溺佛氏之小仁而忘有國之大義也
帝以明年將伐占城詔造龍鳳魚蛇虎豹鸚鵡戰艦數百餘艘
冬十月長春殿御楯自動
詔群臣商議
皆曰楯之為物兵噐也
臣聞鸞先風翔礎
先雨潤今陛下欲興師征討不庭而兵噐自動者是神人默會物類相應之兆
書曰惟動丕應徯志役既先志而應動何疑之有
帝然之
詔軍士迯亡踰年者杖一百刺靣五十字不满年者從輕罪之復㱕者許還舊處
行幸不從駕者杖亦如之刺靣十字
十二月詔軍士繕甲治兵約以明年春二月伐占城
帝幸古覽行營詔諸強盗百姓禾秧財物得財杖一百不得財而傷人者以流罪論
是歲復鑄明道錢頒賜文武臣僚
甲申三年十一元年
月以後天感聖武宋慶曆四年
春正月𭛁府庫噐械頒授諸軍
癸卯帝親征占以開皇王為京師留守
是日有司以所祀山神少牢得膽大如柚子献之
帝戲之曰膽聲󰱏相近彼少牢得大膽者盖示我以少勞而得大󰱏樂之徵也
甲辰𭛁京師
乙巳次大惡海口會風濤帖靜大軍利涉故改大惡曰大安
抵麻姑山紫雲捧日
過河腦彎有片雲襨帝所御舟隨其行止
是日至住牙一作身海口駐營
次日𭛁以風勢之使一日過大小二長沙
抵思
客海口白魚入舟
帝聞占城引其眾及象陳于五蒲江南岸欲拒官軍
詔舍舟登陸領軍士至北岸見彼属徒已列江邉
帝乃部分士卒建旗鳴鼓徑渡擊之
兵刀未接占人自潰追斬三萬級
郭加彛斬其主乍斗首于陣献之
󰱏馴象三十餘生擒五千餘人其餘為官軍所殺血𡍼兵刀尸塞原野
帝為之慨然下令曰有妄殺占城人者殺無赦
史臣吳士連曰帝之此心其宋太祖之心乎傳祚永久也宜哉
秋七月帝引軍入佛誓城俘乍斗妻妾及宫女之善𰙔舞西天曲調者
遣使徧行鄕邑撫論遣民
群臣貨捷
八月𤤻師
還至乂安行營詔威明侯日光慰勞之尋授本州節鉞加封王爵
初帝委威明以乂安歲租及令置󰜏和寨使之牢固及諸處喉鋪餱粮󰍶備皆稱旨故也
九月朔次長安府黄龍見于帝所御舟
至莅仁行殿令内人侍女召乍斗妃媚醯侍御州
媚醯不勝憤鬱密以氊自纏投江死
帝嘉其貞節封協正佑善夫人
史臣吳士連曰夫人義不受辱從一而終以全婦節
人臣事二君者夫人之罪人也
帝嘉其貞節封為夫人以勸後世宜哉帝還自占城吿捷于太祖廟󰍶御天安殿設飲至禮
是日群臣献俘五千餘口及其金銀珠寶之物
詔俘虜各認部属居之永康鎮直至登州今歸化是置鄕邑倣占城舊號
帝使設大檻於霪覃今西湖也以占城馴象為媒誘野象入其中親幸捕之
冬十一月賜伐占城有功者六品以上錦袍七品以
下羅衣
群臣請改元曰天感聖武增號曰聖德天感宣威聖武八字
𠃔之詔曰遠事征伐妨奪農功𡸈料今冬得大豊熟
苟百姓之既足則朕孰𭁈不足其賜天下今年税錢之半以慰跋涉之勞
詔絹庫司私受人絹一尺杖一百一疋至十疋以上者准疋數加配役十年
十二月朔置懷遠驛于嘉林江岸以為異域來實舘歇之處
太保儂智髙來朝
是歲詔諸軍迯亡者准三流罪
禁獄官毋得遣囚人作私役犯者杖八十刺靣配牢
乙酉天感聖武二年宋慶曆五年
制太平車以黄金飾蓬羅峩占城象鞍也駕象引之
立大内碑
丙戌三年宋慶曆六年
起别宫居占城女
丁亥四年宋慶曆七年
春三月置望國鎮及㱕德保寕宣化清平永通感化安民七驛各立碑喉以為蠻夷宿歇之處
戊子五年宋慶曆八年
秋九月命將軍馮智䏻攻哀牢獲人畜甚眾而還
儂智髙以勿惡洞叛
命太尉郭盛溢討之
方交戰天地晦冥俄而雷震洞中其
酋長體皆磔裂󰁮洞驚駭
智髙降
立社稷𡊨于長廣門外四時祈榖
冬十二月立春日詔有司行迎春禮
己丑六年三月以後崇興宋皇祐元年
大寶
春二月改元崇興大寳元年
冬十月造延祐寺
初帝夢觀音𫢋坐蓮花󰱑引帝登󰱑
及𮗓詔群臣或以為不祥
有僧禪慧者勸帝造寺立石柱于地中󰱒觀音蓮嘩󰱑于其上如夢中所見
僧徒旋繞誦經求延壽故名延祐
庚寅崇興大寶二年宋皇祐二年
春三月占城献白象
夏六月大水
秋九月勿陽洞人叛討平之
辛卯三年宋皇祐三年
春正月置内外隨車龍軍命左驍衛將軍陳稔領之
定文武官年深無過犯者陞職爵有差
秋八月大酺賜民幣帛銀錢有差
冬十一月開廪港
壬辰四年宋皇祐四年
春正月封諸皇子為王侯皇女為公主
三月鑄洪鍾于龍墀令民有寃抑不達者撞之以聞
夏四月儂智髙叛僣稱仁惠皇帝
國號大南寇宋境破横山寨陷邕横貴藤梧康端龔潯等州遂至廣州城傳城攻之五旬不下乃還
再入于邕殺宋將佐三千餘人虜生口萬計
所過焚蕩無遺
宋君臣以為憂
樞密副使狄青抗章請行
宋帝命青以宣徽使都大提󰁮總其節鉞討之
癸巳五年宋皇祐五年春正月初五日地震三度
十日有雲不雨黄龍見于端明閣
群臣稱賀惟僧法語云龍𢒎在天今乃下見不祥也
狄青帥三將兵至邕州㱕人鋪
智髙出拒戰為青所敗走十餘
里
其腹心將黄師宓𭁈其下五十七人死于陣
宋所追殺二千二百餘人
智髙焚城夜遁
秋七月至八月大水
冬十月智髙使梁珠來乞師
詔指揮使武珥将兵援之
狄青又破智髙
智髙奔大理
大理斬髙函其首献于宋
儂氏遂滅
先是智髙寇宋邊宋命樞𡧸直𭓇士孫沔入内押𤤻石全彬同本路經畧使余靖經制盗賊
帝請出師助討
宋以便宜許之
及狄青為大將遂奏曰假外兵以除内寇非我利也
以一智髙两廣力不䏻制乃假外境
兵其或因而起亂何以禦之是年宋有詔止我援兵
及智髙乞師又𠃔其請
宋都監潇注從特磨道襲獲智髙母阿儂殺之
甲午六年九月以平元年
後聖宗竜瑞太宋至和元年
秋七月
詔皇太子日尊視朝聽政
史臣吳士連曰詳下文九月書帝弗豫則是月詔太子視朝聽政為不得已之事
九月戊寅帝弗豫
冬十月一日帝崩于長春殿
太子即位于柩前改元竜瑞太平元年
追尊大
行皇帝謚庙號太宗母枚氏為金天皇太后
建國號曰大越
賜東宫舊臣官爵有差以裴佑為文明殿𭓇士
史臣吳士連曰史稱帝仁哲通慧文武大畧六藝無不精諳
惟其有此才德故䏻有為
然拘於君臣燕亨之禮當哀而樂𦤶孝道之有𧇊
惑於浮屠慈愛之説肆赦叛臣則仁流於姑息此其失也
大越史記本紀全書卷之二終
大越史記本紀全書卷之三
李紀
聖宗皇帝
諱日尊太宗長子也其母金天太后枚氏初夢月入懷因有娠以順天十四年癸亥二月二十五日生于龍德宮天成元年󰀋爲東宫太子太宗崩遂登太寳在位十七年壽五十歲崩于會僊殿
帝善於繼承誠心愛民重農恤刑柔遠䏻邇置博士科厚養廉禮文脩武備海内謐寕足爲良主然疲民力以築報天之塔費民財以造霪潭之宫此其所短也
乙未龍瑞太平二年宋至和二年
春正月修大内諸殿宇二月以誕日爲承天聖節
占城來貢
冬十
月大寒
帝謂左右曰朕深居宫中御嘼炭襲狐䘮猶寒如此念囚人在囹圄中縲紲之苦曲直未分食不克膓衣不盖體爲風󰓜所逼或死非辜朕甚憫之
其令有司發衾席及飯日二次給之
宋封帝爲交趾郡王
丙申三年宋嘉祐元年
春正月真臘國來貢
夏四月下勸農詔
造崇慶報天寺發銅萬二千斤鑄洪鍾
帝親製銘文
丁酉四年宋嘉祐二年
春正月築大勝資天寳塔高數
十丈其制爲十二層即報天㙮也
遣使遺異獸于送曰麟
司馬光曰使是真麟非時自至不以爲瑞若僞爲遠方之笑
願厚賜遣還
冬十二月起天福天壽二寺
以黃金鑄梵王帝釋二像奉事之
陳朝行謁寺禮即此
戊戌五年宋嘉祐三年
春修祥符門
己亥彰聖嘉慶元年宋嘉祐四年
春三月伐宋欽州耀兵而還惡宋之反福也
秋八月帝御水晶殿朝百官令戴幞頭著鞾方許入朝
戴幞頭著鞾自此始
定軍號曰御龍武勝龍翼神電俸聖寳勝䧺畧萬捷等號皆分左右額並黥天子軍三字
庚子二年宋嘉祐五年
春諒州牧申紹太捕迯亡兵入宋境獲指揮使楊保材及士卒牛馬而還
秋七月宋兵來侵不克乃遣使部侍郎余靖赴邕州會議
帝遣費嘉祐往
靖厚遺嘉祐及移書請請還保材不許
八月繙占城樂曲及節皷音使樂工歌之
造行宫于霪潭之側觀魚
辛丑三年宋嘉祐六年
春二月選民間女十二人入後
宫
羅順州献白象
壬寅四年宋嘉祐七年
春嘉林郡献眸三足龜
癸卯五年宋嘉祐八年
時帝春秋鼎盛行年四十未有嗣命祇候内人阮󱖮求嗣于聖主寺其後倚蘭夫人有娠生皇子乾德是爲仁宗世傳帝禱祝祈嗣未驗因遍遊寺觀車駕所至南女奔走瞻望不暇惟一女󰇼桑倚立蘭草中帝望見召入宫得幸命爲倚蘭夫人欲得男女命󱖮賫香供禱于聖主寺僧教󱖮以投台托化之術󱖮從之事覺斬󱖮于寺門前後人入其處日󱖮原寺在慈廉縣驛社󱖮原在寺門西今存
望甲辰六年宋英宗曙治平元年
春正月遣使如宋
夏四月
帝御天慶殿聽訟
時洞天公主侍側帝指公主謂獄吏曰吾之愛吾子猶吾父母斯民之心
百姓毋知自󰱆刑憲朕甚憫焉自今以後罪無輕重一從寬宥
丙午龍章天嗣元年宋治平三年
春正月二十五日亥時皇子乾德生
後日立爲皇太子改元大赦封其母倚蘭夫人爲宸妃
史臣吳士連曰太子國本不可不早見
春秋書子同生意有在矣
帝春秋以高幸而皇子生欣
喜倍常遽立爲皇太子大赦天下以繋萬民之望宜哉
秋九月命郎将郭满建㙮僊遊山
爪哇商人獻夜光珠還價錢萬鏹
丁未二年宋治平四年
春二月牛吼哀牢等國獻金銀沉香犀角象牙土宜等物
宋加封帝開府儀同三司尋加南平王
以員外郎魏仲和鄧世資爲都護府士師改書家十人爲按獄吏
賜仲和世資每歲俸錢各五十鏹禾一百反魚盐等
物獄吏各二十鏹禾一百結以養其廉
甲申三年二月以後天貺寳象元年宋神宗熙寧元年
按清化珉昇平塔記以是年爲武元年也
神
春二月皇子明仁王生鈌名仁宗同母弟也
真登州獻白象二因此改元天貺寳象元年
改土磊鄕爲超𩔗鄕以元妃所生地也
占城獻白象後再擾邊
乙酉天貺寳象二年七月以後神武元年宋熙寕二年
春二月帝親征占城獲其主制矩及其眾五萬人
是也帝征占城久不下還至居連州聞元妃相内治民
心化治境内按堵尊崇𫢋教俗號觀音女曰彼一婦人乃䏻如是我男子何庸再攻克之
夏六月𤤻師
秋七月帝還自占成獻俘于太廟改元神武元年
制矩請以地哩麻令布政三州贖罪
許之放制矩還國地哩廣南
今冬十月丁丑翳夾日
庚戌神武二年宋熙寕三年
春造紫宸殿
夏四月旱發厙粟錢帛賑貧民
秋八月脩文廟塑孔子周公及四配像畵七十二賢像四時享祀
皇太臨學焉
辛亥三年宋熙寕四年
春正月帝書𫢋字碑長丈有六尺留于僊遊寺
自春至夏不雨
占城來貢
定贖罪錢有差
東十二月帝不豫
詔有司誤入官職都左右廊者杖八十
壬子四年正月元年
以後仁宋太寕宋熙寕五年
春正月庚寅帝崩于會僊殿
上尊號曰應天崇仁至道威慶龍祥明文睿武孝德聖神皇帝廟號聖宗
史臣吳士連曰恤刑仁民王正之所先
聖宗慮夫囹圄囚人或有無辜因飢寒而至死也則發
級衾席飲食使養其生慮夫刑獄官吏或有家貧因鬻而受賂也則增級俸錢食物使富其家
慮民之乏食也則下勸農之詔遭歲之大旱也則出賑貧之令始終一心皆出於誠
况又崇道𭓇明制度文事駸駸乎内󰁮矣南平占北伐宋武威赫赫乎外揚矣
雖他小有過舉亦不失爲賢君
或曰仁柔有餘剛斷不足愚未見其然也
皇太子乾德即位于柩前改元太寕元年
時方七歲尊生母倚蘭元妃爲皇太妃嫡母上陽太后
氏爲皇太后垂簾同聽政太師李道成夾輔之
夏四月八日帝視浴佛
初御天安殿視朝
赦都護府囚
仁宗皇帝諱乾德聖宗長子也其母灵仁太后以龍章天嗣元年丙午正月二十五日誕生後日立爲皇太子聖宗崩遂即皇帝位在位五十六年壽六十三歲崩于永光殿神武睿智帝日角龍顔手垂過膝明哲仁大畏小懷神助人應通音律製樂𰙔俗臻富庶身𦤶太平爲李朝之盛主惜其慕浮屠好祥瑞爲盛德之累耳癸丑太寕二年宋熙寕六年
時滛雨迎法雲佛赴京祈晴
祀傘圓山神
幽皇太后楊氏尊皇太妃爲靈
仁皇太后
靈仁性嫉妬以生母不得預政因訴于帝曰老母劬勞以有今日而今富貴他人是居將置老母於何地
帝乃幽楊太后及侍女七十六人于上陽宫逼令殉于聖宗陵
史神吳士連曰仁宗仁孝靈仁崇佛何至殺嫡后虐無辜殘忍若是哉盖嫉妬婦人之情况又生母不得預政
靈仁雖賢𡸈䏻忍耐得故訴于帝
帝時幼冲惟以順母心爲悅而不知其過之大也
太師李道成之出鎮于外安知不因言
此耶
宋封帝爲交趾郡王
太師李道成以左諫議大夫出知乂安州
道成於本州王聖廟内立地藏院中安佛像及聖宗位號晨昏奉事焉
史臣吳士連曰道成同姓大臣方居聖宗䘮因事出鎮于外其感念先帝盖真情也因托𫢋以事帝特一時所爲之事者爾
後之鎮乂安者遂以爲奉事聖宗之所終李朝之世莫以爲非
夫君不祭於臣僕父不祭於支庶况又與夷爲侣
哉
盖李朝崇佛之過也
甲寅三年宋熙寕七年
春有白雀集于禁庭
占城復擾邊
以李道成爲太傅平章軍國重事
詔功臣年八十者皆賜几杖入朝
乙卯四年宋熙寕八年
春二月詔選明經博𭓇及試儒𭓇三場
黎文盛中選進侍帝𭓇
宋王安石秉政上言以爲我國爲占城所破
餘眾不满萬人可計取之
宋命沈起劉彛知桂州漸起蠻峒兵繕舟船習水戦禁州縣不與我國貿易
帝知之命李常傑
宗亶領兵十餘萬擊之
水步並進
常傑陷欽廉等州亶圍邕州宋廣西都監張守節將兵來救
常傑迎擊於崑崙關今明廣西大南寕府是破之斬守節于陣
知邕州蘇緘固守不下
我軍攻之四十餘日囊土傳城而登城
遂陷
緘令其家属三十六人先死藏屍於坎中縱火自焚死
城中感緘恩義無一人降者盡屠五萬八千餘人并欽廉州死亡者幾十餘萬人
常傑等俘虜三州人而還
宋帝贈緘奉國軍節度使諡忠勇賜京城甲第一區上田十頃官其親
族七人以其子元爲閤門祗候
史臣吳士連曰宋諡蘇緘以忠勇亦足以彰李常傑之忠勇也𡸈可以夙沙例視之哉秋八月庚寅朔日食
命李常傑總諸軍伐占城不克
常傑乃畫布政地哩麻令三州山水刑势爲圖而還
改地哩爲臨平州麻令爲明令州招民居之
拜常傑爲太尉
丙辰五年四月元年以後英武昭勝宋熙寕九年
春三月宋令廣南宣撫郭逵爲招討使趙卨副之總九將軍合占城
真臘來侵
帝命李常傑領兵逆擊至銣月江大破之
宋兵死者千餘人
郭逵退復取我廣原州
世傳常傑沿江築柵固守一夜軍士忽於張將軍祠中聞髙聲曰南國山河南帝居截然分定在天書
如何逆虜來侵犯汝等行看取敗虚既而果然張將軍兄弟二人兄名呌弟名喝皆趙越王之名將越王爲李南帝所敗而失國南帝召而官之二人曰忠臣不事害主之君乃迯匿于扶龍山南帝屢召不應令日󰱟得首級重賞千金二人皆飲毒卒吳南晋討西龍州李暉賊軍次扶蘭口󰧵見二人從助王師云千帝憐其忠臣不二補灘河龍君副巡武諒二江之曼原巡江都副使賊平吳南晋封兄爲大當江都護國神王祠于如月江口弟爲小當江都護國神王祠于南軍江口即其祠也
擢賢良有文武才者命𬋩軍民
選文職官員識字者入國子監
丁巳英武昭勝二年宋熙寕二年
春設仁王會于天安殿
二月試吏員以書筭刑律
三月又大舉伐宋欽廉州聲言宋行青苗役法殘害中國民興師問之欲相救也
冬十二月宋趙卨來侵不克乃還
戊午三年宋元豊元年
〇正月修治大羅城
遣陶宗元遺馴象五于宋請還廣原蘇荗等州及所掠人
民
己未四年宋元豊二年
諒州献白象
雨雹
大熟
宋以順州歸我即廣元宋改順州
庚申五年宋元豊三年
春二月鑄洪鐘于延祐寺
鐘成撞之不鳴以其成噐不可銷毀乃廢置于寺之龜田
其田畢濕多産龜寺人爲之龜田鍾秋八月甘露降帝觀兢舟
辛酉六年宋元豊四年
春日有重光
歸所獲邕欽廉三州人兵于宋以廣原等州還我故也
冬十月太
師李道成卒
壬戌七年宋元豊五年
春以欽聖公主嫁渭龍州牧何彛慶
癸亥八年宋元豊六年
春帝親閲黃男定爲三等
黃龍飛自紫宸殿至會龍殿
甲子九年宋元豊七年
夏六月遣兵部侍郎黎文盛如永平寨與宋議疆事
詔天夏造瓦盖屋
定邊界
宋以六縣三洞還我
宋人有詩云因貪交趾象却失廣原金
乙丑廣祐元年宋元豊八年
以黎文盛爲太師
時天下無事皇后遍遊山川意欲𦥷建寺㙮
丙寅二年宋哲宗煦元祐元年
春阮遠献六足龜背上有圖書
秋八月試天下有文𭓇者充翰林院官莫顯績中選除翰林𭓇士
造大覧山寺
丁卯二年宋元祐二年
春三月造秘書閣
宋封帝爲南平王
冬十月帝幸覧山寺
夜宴群臣親製覧山夜宴詩二章
戊辰四年宋元祐三年
春正月封僧枯頭爲國師或云揚之
節鉞與宰臣並立殿上處斷天下事務詞訟未必有也盖以是時仁宗崇𫢋封爲國師詢以國事如黎大行之於吳匡越爾
置十火書家
定天下寺爲大中小名藍以文官貴職兼提舉
時寺有田奴庫物故也
冬十月作覧山寺㙮
己巳五年宋元祐四年
春三月定文武及從官雜流等職
宋兵入石犀州
浚冷涇川
庚午六年宋元祐五年
造合歡宫
辛未七年宋元祐六年
春帝幸諒山觀捕象
冬十一月以何於爲少尉知殿前諸軍事
黎全義献五
色龜
壬申八年八年
月以侯會豊元宋元祐七年
秋八月改元會豊元年
大熟
定田籍徵租每畝三升級軍糧
癸酉會豊二年宋元祐八年
優鉢曇花開
甲戌三年宋紹聖元年
春正月遣翰林𭓇士莫顯績使占城責歲貢禮
夏四月覧山寺㙮成
乙亥四年宋紹聖二年
春諸王入朝
夏六月大旱放囚减免賍税
雨
丙子五年宋紹聖三年
春三月黎文盛謀反免死洮江
安置
時帝幸霪潭御小舟觀魚
忽有霧起冥靄中聞有船來橹聲戞戞帝以戈投之
須曳霧散船中有虎眾惧變色曰事逼矣
漁人穆慎以綱霰之覆虎上乃太師黎文盛
帝以大臣有裨賛功不忍殺流洮江之寨頭
賞穆慎官職財物賜西湖之地爲食邑
先是文盛有大里國奴䏻奇術故託此欲行簒弑也
史臣吳士連曰人臣篡弑而免罪失刑政矣盖帝崇佛之過也
丁丑六年宋紹聖四年
春正月詔檢定諸例倣依故典
秋八月星晝見
時天下豊登太后多興造佛寺
戊寅七年宋元符元年
秋八月地震
彗星見
己卯八年宋元符二年
神龍降于梅
庚辰九年宋元符三年
冬十二月大疫
辛巳龍符元年宋徽宗佶建中靖國元年
春正月改元以太尉李常傑兼内侍判首都押衙行殿内外都知事
修延祐寺
壬午二年宋崇寧元年
春正月立春日瑞雪降
二月
大水
命皇后妃嬪齋戒設醮祈嗣
癸未三年宋崇寧二年
春太后發内府錢贖貧家女之典命者嫁𩹌夫
史臣吳士連曰女貧而至於雇賃男貧而至於無妻天下之窮民也
太后爲之造命亦仁政之所施也
冬
十月演州人李覺謀反
初覺學得其術䏻變木爲人招集亡賴據本州築城作亂
事聞命李常傑等討之
𮗓敗出亡占城餘黨悉平
占城寇
邊
甲申四年宋崇寕三年
春二月命李常傑伐占城
初李𮗓亡占城言中國虚實
占城主制麻那因之入寇復取制矩所献地哩等三州
至是命李常傑擊破之制麻那復納其地
三月復定禁衞兵號
乙酉五年宋崇寕四年
春祠髙禖
夏六月太尉李常傑卒贈入内殿都知檢校太尉平章軍國重事越國公食邑萬户以弟李常憲繼封候爵
常傑升龍太和坊人世襲簮笏多謀畧有將才少以姿貌揚逸充皇門祇候侍太宗累迁内侍省都知聖宗拜太保授節
鉞經訪清化乂安吏民及親征占城以爲前鋒將得獲占主制矩以公拜輔國太傅遙授諸鎮節度同中書門下上柱國天子義弟輔國上将軍開國公復以公拜太尉卒
秋九月作白薨㙮於延祐寺二作石薨㙮於覧山寺三
時帝重修延祐寺增於舊貫浚蓮花臺池名曰靈沼池
池之外繚以畫廊廊之外又疏碧池並架𢒎橋以通之
庭前立寳㙮
以月之朔望及夏之四月八日車駕臨幸設祈祚之儀陳浴佛之式歲以爲常
丙戌六年宋崇寕五年
春正月彗星見西方長竟天
太白晝見
赦除逆黨人
丁亥七年宋大觀元年
夏地震
戊子八年宋大觀二年
春二月築堤于機舍坊
夏月不雨
己丑九年宋大觀三年
春築洞靈臺
秋逆人蘇厚杜崇謀反伏誅
庚寅會祥大慶元年宋大觀四年
春有婦人献鳯雛具五色九苞
徐文通献白虎白馬生距檳榔一本十一莖
秋八月占城献白象
辛卯二年宋政和元年
春清化府献檳榔一本九莖
秋大熟
日重輸
壬辰三年宋正和二年
春甘露降
占城献白象
時帝春秋以高無嗣詔擇宗室子立爲嗣帝弟崇賢侯鈌名亦未有嗣
適石七山僧徐道幸至侯家與語祈嗣事
道行曰他日夫人臨誕時必先相吿盖爲之祈于山神也
後三年夫人因而有娠生男陽煥
癸巳四年宋正和三年
夏六月真登州牧夫人公主李氏薨
夫人名玉橋奉乾王長子聖宗鞠于宫中及長封公主適真䔲州牧黎氏卒自誓孀居出家爲尼至是薨年七十有三神宗尊爲尼師
甲午五年宋政和四年
春瑞雪降
乙未六年宋政和五年
春正月封蘭英欽天震寳三皇后三十六宫人
時帝無寺故多立皇后及宫人設醮以禱之
太后󰱒興佛寺前後該百餘所
世傳后追悔上陽及其侍女之非辜多起𫢋寺爲之懺雪
丙申七年宋政和六年夏六月僧徐道幸尸觧於石室山寺石七縣名即今之寕山縣名𫢋跡山乃徐道行來逰時見山洞中素石有人足跡道行以其足跡印之符合俗傳道幸尸觧
先是崇賢侯夫人杜氏懷娠至是產難
侯追念道行前日之言使人馳報
道行即
易服澡身入巖中尸觧而逝
夫人尋生得男即陽焕也
鄕人以其異納尸󰱼中奉事之
今𫢋跡山是其處也
每歲春三月七日士女會于寺爲一方勝逰後人訛以爲僧忌日
其尸至明求樂年間爲明人所焚鄕人再塑像事之如初今存
丁酉八年宋政和七年
春正月延成󰞌鈌名
卒
詔󰰾藏𨷺戲及開賀執卓仍𭛁御府金銀前帛厚賻之
是月守太堂人献白鹿
甘蔗甲人献玄鹿
二月甲明盗殺牛令
皇太后曰此者京城鄕邑人多迯
亡以盗牛爲業百姓窮窘數家共耕一牛
昨嘗以爲言國家已有禁令
今之殺牛有甚徃
時帝於是詔諸盗殺牛扙八十徒󰍁甲其妻杖八十徒桑室婦并償其牛鄰家不告者杖八十
三月丙辰帝幸章山慶成萬豊成善寳㙮
有皇龍見
又幸應豊今義興行宫省耕公田
夏五月員外郎吳紹献夏田禾一莖九穗
駙馬郎楊景通献白鹿
司農州首領何永禄献赤馬生距
𮦡音岑
作火頭黎兵曹兒並献白禄
直邪甲人献白麞
六月帝幸
應豊行宫省耕
不雨禱於行宫
皇龍見于洞靈祈禱寳臺
忠義侯鈌名卒
秋七月二十五日倚蘭皇太后崩火塟仍以侍女三人殉
上尊諡曰扶聖靈仁皇太后
史臣吳士連曰火塟佛教也殉塟秦俗也仁宗皆行之或者承太后之遺命歟
秋八月塟靈仁皇太后于天德府壽陵
冬十月帝幸啓瑞行宫省歛
是夜月重輪
求宗室子育于宫中
下詔曰朕臨兆民久無後嗣天下重噐伊
誰可傳宜育崇賢成慶成廣成昭成興侯之子擇其善者立之
時崇賢侯子陽焕年方二歲而聰敏上深愛之遂立爲皇太子
占成献金花三朶
戊戌九年宋重禾元年
春正月詔󰱇民兵皇男
二月真臘國使朝見
設春筵宴禮及慶成七寳㙮
會詔有司僃儀仗于靈光殿偕引使觀之
三月以大黄男壮勇者充玉階興聖都及御龍兵三百五十人
户部左侍郎李秀蠲卒
夏五月貶禮部右侍郎黎伯玉爲内人書家
旱祈禱得雨
秋七
夏
月中元節罷執卓以遇靈仁太后盂蘭盆日故也
占城來貢
九月辛巳設慶成勝嚴聖壽寺千佛會使占城使觀之
丙戌帝御靈光殿觀覧舟設秋筵宴禮
冬十一月遣員外郎阮伯度李寳臣遺白黒犀二及馴象三于宋
是歲甘露降帝手書天下太平聖躬萬歲八字于碑命工𢹂之
禁京城内外諸人家奴僕不得刺墨胷脚如禁軍樣及刺龍文於申上犯者沒官
己亥十年宋宣和元年
春正月帝幸快場捕白象
四月都曹潘田献白鹿
五月設慶成浄慮寺會
龍見于京師茶肆
秋七月造景興清闌二舟
詔諸軍造戰艦治兵甲欲親征麻沙洞也
八月甲申帝御靈光殿觀競舟
設秋筵宴禮
此後每歲八月競舟設宴以爲常
冬十月閲武捷羽林等六兵曹之壮勇者爲玉階興聖捧日廣成武都火頭其下等爲玉階興聖捧日廣城武都御龍兵
會天下軍人盟于龍墀
詔曰朕膺一祖二宗之業奄有蒼生是四海兆姓之民均如赤子𦤶異域懷
仁而欵附殊方慕義以來賔
且麻沙洞丁生於吾之境土而麻沙洞長世作子之藩臣
蠢爾庸酋忽負先臣之約忘其歲貢乃鈌故典之常
朕每思之事非得已其以金日朕自将討之
咨爾将師六軍各盡汝心咸聽朕命
乃頒噐械授将士帝御景興舟𭛁自千秋步旌旗󰰿日劎㦸攅霜虎賁皷譟士氣百倍
是日黃龍見飛逐舟
行次龍水峽成慶侯献六眸龜胷上有王字
花浪又漲
帝自将擊麻沙洞破之俘其洞長魏滂等數百人獲金幣牛羊不
可勝數
命偏将入沿邊諸洞招諭逃亡使各㱕業
十二月朔㱕自麻沙洞献魏滂于太廟
大饗将士頒四錢帛有差
庚子天符睿武元年宋宣和二年
春正月朔群臣上表勸加上尊號仍請改元
𠃔之
二月設廣照燈會
三月真臘國來貢
夏六月漆作甲主都鄧安献白雀
秋九月皇龍見
占城來貢
大熟
冬十月築眾僊臺
十二月以内人書家潘景牟俞都爲内常侍
辛丑二年宋宣和三年
春三月僧王愛献檳榔一本七莖
太師陳度上言此物不足爲瑞
罷之
設慶成寳天寺重明殿會
夏五月大水溢大興門外
秋七月紫草番人何午献白麞
造廣教寺
大蝗
冬十月復以黎伯玉爲内常侍
壬寅三年宋宣和四年
春二月僧楊須献白碧玉一玨雙玉
日玨三月戊寅設慶成隊山崇善延齡寳㙮會
禁諸人不得以竹木杖及利噐相毆
夏四月以李奉等二十人爲獄吏按民間詞訟
五月交
甲管范波司献白鹿
秋八月己亥帝御靈光殿觀競州
初制銀纓引鹵簿
丁未員外郎李元献檳榔珠一顆
詔却之
冬十二月遣員外郎丁慶安袁士明遺馴象于宋
時袁士明有故不僊宫賜其子崇爲奉信郎
是歲詔諸收捕盗賊外亡而爲世家所奪者世家與迯亡同罪
收捕吏輙停留在家不經官者扙八十
癸卯四年宋宣和五年
春正月二十五日誕聖節
初造推輪舞舍令宫女舞其上以献觴
二月設春筵
宴禮于崇淵殿
𥘉作曲柄雨盖
壬寅帝幸龍水海捕象
丁未設慶成奉慈寺會
丙辰還京師
三月辛巳設慶成僊逰廣孝寺會
追進聖宗及上陽皇太后
夏四月甲申真臘國五人來附
禁宰牛
詔曰牛者稼穡之所重利人不少
今後三家爲一保不得殺而食之違者寘之刑憲
秋七月真臘國來貢
八月朔帝御天安殿頒賜群臣秋夜
帝御彾光殿觀兢舟
是夜帝御崇淵殿設金盖宴禮
冬十月帝幸應豊行宫省歛
是行造
𢒎橋過波剌江
十一月還京師
儒道釋並献賀詩
築紫霄臺
是歲大熟
甲辰五年宋宣和六年
春正月姚索献白雀
閏月造祥光舟其制两腹
帝幸應豊行宮省耕
帝御行宫占城國人具翁及其從弟三人來朝
二月帝還京師
夏四月真臘國金丁阿傳及家僮四人來附
廣原首領楊嗣興献白鹿
造護聖寺
五月占城國人波司蒲陀羅等三十人來附
秋七月旱祈雨
内作監甲主都蘇翁献六眸龜胷上
有善帝二字
九月成慶侯鈌名卒
冬十月築鬱羅臺
十一月玉階都李號献金䱓魚
十二月成慶侯夫人何是欽酖殉死
史臣吳士連曰婦人從一而終非謂殉也
何氏徑情直行至欽酖殉死雖云過矣然於人所難而易之亦難能也
抑成慶侯至是水塟而殉之耶
復以内常侍黎伯玉爲禮部侍郎
廣元州小首領莫賢及其部黨出亡宋邕州界貢洞
乙巳六年宋宣和七年
春正月以内常侍牟俞都爲中書丞
邕州執莫賢等請差人就江南交付
帝遣守富良府中書李献徃江南領還京師
流莫賢于乂安州妻子並沒官
紙作藩上献檳鋃珠詔却之
慶成崇陽殿設宴三日夜
夏四月帝幸應豊行宫省耕
六月帝自應豊行宫幸蓩仁行宫入内常侍中丞牟俞都奉㫖宣示内外臣僚曰黄龍見于行宫之秘殿惟宫女宦官見之
冬十月帝御應豊行宫省歛
十一月遣入内禮部侍郎
黎伯玉討廣原州儂瓊莫七人等
将行伯玉會軍盟于大興門外宣軍令
黄龍見于洞雲祈壽寳臺
詔凣敺人死者杖一百刺靣五十字徒󰍁甲
丙午七年宋欽宗恒靖康元年
春正月設廣照燈會七日夜
赦都護府罪人
禁百姓春不得伐木
二月朔帝御天安殿觀王侯蹴毬
三月設慶賀五經禮于壽聖寺
复五月壬戌設仁王會于龍墀
是日黃龍見于永光殿
秋七月旱自六月至是尤甚
六眸龜哯
滛雨祈晴
九月占城來貢
設
廣照燈會于龍墀詔占城使臣觀之
冬十一月帝幸應豊行宫省歛
閏月遣令書家嚴常御庫書家徐延遺馴象十及金銀犀兕于宋謝擒莫賢也
常延至桂府見經畧司
謂常延曰金年東京及湖南鼎澧等處並已調𭛁兵馬討金人未審㱕期何日
此間路地上傳馬鋪丁在在更少請使者領還禮物
常延乃還
其年金人粘罕幹離不率眾圍宋汴京虜宋帝徽宗欽宗北㱕
宋國大亂
時金主窝闊台建國於漠北建元天會
丁未天符慶壽原年宋靖康二年五月以後高宗構建炎元年
春正月以御庫書家范信判清化府事
二月群臣上尊號加寬慈聖壽四字
自正月至二月滛雨命官祈晴
員外郎阮義長献三足六眸龜
三月農州首領楊彗進長壽生金二塊
夏四月帝幸應豊行宫省歛
雨榖
五月僧高亭献白雀
秋七月丁巳慶成重興延壽寺
冬十一月宋欽州送還廣原州叛黨莫七人等
十二月天狗星隕有聲如雷
以延平公主嫁富良府首領楊嗣明
帝弗豫召太尉劉慶覃受遺詔曰朕聞生物之動無有不死
死者天地之大數物理當然
而舉世之人莫不榮生而恶死
厚塟以棄業重服以損性朕甚不取焉
予既寡德無以安百性及至殂落又使元元衰麻在身晨昏臨哭减其飲食絶其祭自以重予過天下其謂予何朕悼早歲而嗣膺大寳居王侯上嚴恭寅畏
五十有六年賴祖宗之靈皇天孚佑四海無󰔄邊陲微警死得列于先君之後幸矣何可興哀
朕自省歛以來忽嬰弗豫病既彌留
恐不及警誓言嗣
而太死陽焕年已周紀多有大度明𠃔篤誠忠庸恭懿可依朕之舊典即皇帝位
肆爾童孺誕受厥命繼體傳業多大前功
仍仰爾臣󰱃一心弼亮
咨爾伯玉實丈人噐飭爾戈矛預僃不󰔄每替厥命朕之瞑日無遺恨矣
丧則三日釋服宜止哀傷塟則依漢文儉約爲務無别起墳陵宜侍先帝之側
嗚呼桑榆欲逝寸晷難停盖世噐辭千年永訣
爾宜誠意祗聽朕言明吿王公敷陳中外
丁卯帝崩于永光殿
史臣吳士連曰古大順之世人居䏻體信達順以𦤶中和於是天不愛道地不愛寳降甘露出體泉產芝草而龍鳯龜麟諸福之物莫不畢至
人宗之世祥瑞一何多耶盖由人君所好故人臣妄献之也
皇太子即位于柩前
令武衛黎伯玉宣是王侯及文武臣僚退于大興門外使諸城吏閉门謹守毋得徃來出入
仍命禁軍介之以兵立天安殿下既而令開右掖門召群臣入于龍墀使伯
玉論王侯及文武臣僚曰不幸先帝奄棄群臣天位弗可久虚
惟予冲人黾勉嗣之卿等宜永肩乃心夾輔王室非特不輔先帝注望之意亦使世世子孫享其禄位
群臣皆拜賀慟哭
使内人杜善舍人蒲崇以其事告崇賢侯
詔天夏諸鄕邑各依本業如故毋得藏匿迯亡盗賊及鬪敺殺人者
壬午群臣上表殯于壼天殿
癸未群臣受䘮服于永平各外
甲申群臣上表請御正殿
乙酉始御天安殿視朝
詔群臣除䘮服
是日幸那岸觀宫女上火
壇殉大行皇帝
黎文休曰人子生三年然後出於𢙇抱而免於父母故自天子至於󰱃人雖貴賎不同而三年哀慕之情則一盖所以報其劬勞也
矧神宗之於仁宗鞠在宫中恩莫厚矣義當慎終追遠其報可也
今未閲月而遽命群臣除服未卒哭而迎两妃后入宫不知當時将何以儀刑四海表率百官哉
神宗雖幼弱而在朝之臣亦幸其短䘮無一言及之者
可謂朝無人矣
史臣吳士連曰仁宗聖𭓇高明深識子生之故如晝夜之必然
遺詔所言言造乎理足以𮗓夫不皷缶𰙔而爲大耋之嗟者
其爲教遠矣雖然在仁宗言之則爲明道之言在神宗行之則爲失孝之󰁮
文休論之當也
神宗皇帝諱陽煥聖宗之孫仁宗之姪崇賢候之子乃夫人杜氏所生也年方二歲育于宫中立爲皇太子仁宗崩遂登太寳在位十一年壽二十三歲崩于永光帝之𥘉年猶有同心及長性資聪睿大有爲修政立事任賢使能正始正終詳密欵曲無失於正雖身󰞿恶疾尋有藥之天意有在也然酷好祥瑞崇尚浮屠奚足
貴哉
戊申天順元年宋建炎二年
春正月丙戌朔改元大赦
尊義母宸英夫人爲皇太后
詔凡民有没田土于官及籍申爲田兒者悉還之
僧道百姓之爲路翁者亦免
賜六兵更番㱕農遵古制也
戊子尊大行皇帝謚曰孝慈聖神文武皇帝廟號仁宗
己丑貶大僚班李崇福以過西陽城門廵吏問而不應也
辛卯詔國有哀天下民無得騎馬及上藍輿巾車
更子帝𥘉御京筵
辛丑以内
武衛黎伯玉爲太尉陞侯秩内人火頭劉波陽英珥爲太傅爵大僚𤤻中丞牟俞都爲諫議大夫迁諸衛秩内人火頭李慶阮福高依爲太保爵内上制内祗候管甲李山爲殿〇指揮使爵大僚𤤻伶人吳碎爲上制御厙書家徐延爲員外郎
又賜伯玉波俞都及官職都錢幣有差󰖶翼賛之功也
壬寅使太傅劉波諫議大夫牟俞都賫仁宗賜崇賢侯禮物于其家
癸卯遣和寨人訃于宋及吿即位時宋高宗避金人渡江都臨安府
甲辰詔飛騎〇賫仁宗遺
詔及帝登極徃占城
𭛁御厙金幣頒賜百僚有差
戊申桄榔塲献宋商人消船九隻
武勝都郭卑献桃樹四寸生花
己酉以陶舜爲中書省員外郎行西上閤門使尙書省員外郎李寳臣行東上閤門使范賞杜六孔原范寳金吉李槩陶老阮完爲尙书省員外郎梁玖陶參郭淑阮仁阮慶陶相郭巨尋阮淬爲中書火李伍矯義李箇阮貶阮僕阮寬陶六杜記矯紹爲祗侯書家
癸丑詔諫議大夫牟俞都󰱇舊龍翼爲左右玉階興聖廣成武
都
甲寅真臘二萬餘人入㓂乂安州波頭步
詔入内太傅李公平将官職都及乂安州人討之
二月乙卯詔赦都護府罪人
壬戌詔免貶黜者一百三十人
癸亥李公平敗真臘人于波頭步擒其主將及士卒
乙丑群臣上尊號曰順天廣運欽明仁孝皇帝
帝謂群臣曰朕以幼冲之年嗣先聖洪業而天下平定海宇之内咸畏其威皆賴卿等力也
卿等宜慎職守無萌怠忽以輔朕之不建也
立李氏爲皇侯
先是遣員外郎李慶臣及其
妻迎殿前指揮使李山之女員外郎陳玉度及其妻迎太尉黎伯玉姪黎昌之女󰀋立山女爲儷天皇后昌女爲明寳夫人
陞山寄侯秩知諒州軍事賜昌爵大僚𤤻
滛雨
丁卯群臣上表賀登極
天龍天崇二寺幡無風自動其状如舞
車馬幸二寺拜謝之
李公平捷書至京師
戊辰帝幸太清景靈二宫及城内諸寺觀拜謝佛道冥祐公平敗真臘人之恩
黎文休曰夫運籌帷幄之中决勝千李之外皆
良将臨戒制勝之功也
太傅李公平破真臘之㓂於乂安州遣人奏捷
神宗當告捷于太庙論功于廟堂以賞公平等克敵之勳
今乃㱕功於佛道臨字觀而拜謝之非所以勞有功皷士氣也
庚午帝御天安殿觀國人盟于龍墀
因詔𭛁内府衣服〇帛頒賜之
甲戌詔百官家奴皂󰒜不得娶良民女
儷天皇后明寶夫人㱕寕
使諫議大夫牟俞都如天德府相地起仁宗山陵
三
月李公平軍還献俘人百六十九人
以内令書家費公信爲奉議郎内書家魏國寳爲左司
帝觀靈光大會以公信國寳爲内常侍
夏四月旱
帝齋戒蔬食祈得雨
五月度老兵都曹武袋等四人爲僧
詔宸英太后族百人于藉
詔諸訟事已經祖宗理判者不得復論奏爲者罪之
六月詔群臣及官職都監于大興門外
欲行送塟仁宗禮也
塟天德陵
以誕日爲天瑞節
秋七月中元節帝御天安殿群臣上表賀
以薦仁宗盂蘭
盆不設宴禮
八月詔劉慶覃牟俞都󰱇官職都
甲戌出仁宗遺詔示群臣詔見
真臘人入㓂乂安州杜家鄕有船七百餘艘
詔清化府阮河炎及本州楊塢等領兵擊敗之
冬十一月以太尉黎伯玉爲太師改姓張氏
流廣原州人于清化府
乂安州遞奏真臘國書一封請差人徃使其國不報
己酉二年宋見炎三年
春正月入内殿中李安酉献白鹿
賜安酉爵大僚𤤻
太尉楊英耳献白六
設
慶成八萬四千寳㙮會于天符閣
甲午尊申生父崇賢侯爲太上皇親生母杜氏爲皇太后居洞仁宫
黎文休曰神宗以宗室之子仁宗育爲子使繼大統義當以仁宗爲父而稱所生父崇賢侯爲皇叔封生母杜氏爲王夫人如宋孝宗之於秀安僖王及夫人張氏以一其本可也
今乃封崇賢侯爲太上皇杜氏爲皇太后無乃二其本乎盖神宗時方幼冲而在朝公卿如黎伯玉牟俞
都又無知体者故也
二月帝齋戒祈雨
親王𤤻李祿上言傘圓山有白鹿
帝使太尉楊英珥徃捕得之
賜祿爵大僚𤤻
詔赦天下罪人
史臣吳士連曰仁宗嘗因設會而赦罪人非也然猶藉佛會爲名也
帝無事直赦之耳
夫罪人犯法有輕有重五等象刑有上有下𡸈可直赦之䏧
若一槩赦之則小人幸免非君子之福也
故古之言治者雖云不可無赦亦病於赦
赦過
可也赦罪不可也
易曰赦過宥罪書曰𤯝災肆赦怙終賊刑
是也
三月李子克上言江底林有白鹿
帝使太尉劉慶覃徃捕得之
遷子克樞密使列明字秩冠七粱㓂
黎文休曰夫古人所謂瑞者以得贒與豊年外此不足爲瑞也
况珍禽異獸不育於國亦先王之遺戒也
神宗因阮祿阮子克祿子克本姓李文休避陳朝諱故阮稱献白鹿以爲瑞物拜祿爲大僚班子克爲
明字則賞者受者皆非也
何則神宗以献獸拜官是濫其賞也
祿克以無公受賞是欺其君也
西農州大首領何文廣献生金二塊共重三十三两五銖
夏六月入内龍圖牟俞都献駱馬四足生距
以内常侍費公信爲左司郎中魏國寳爲員外郎
秋八月造仁宗神主于靈殿
青竹蛇蟠于寳扆
閏月壬午祔仁宗皇帝神位于太室
史神吳士連曰先王制禮事亡如事存故作主以象神則主神之所依也
󰔄而作主練而易主
易主而祔廟禮節也
仁宗塟在去年六月至今十四月練寺又過久矣而始作主祔廟慢而不敬甚矣
甲申洞仁宫陶甄人阮人献六眸龜胷上有譜樂二字
詔諸王侯百官奴婢不得依勢敺擊官軍百姓犯者徒其家主奴沒八官
冬十月遷左司費公信爲諸衛賜姓李
十二月象公朱會献白龜
以内常侍杜元善爲參知政事守清化府御厙書家范信爲員外郎
庚戌三年宋建炎四年
春正月詔百官女不得先適人俟󰱇克掖庭後不入󰱇者然後許嫁
黎文休曰天生民而作之君使司牧之非自奉也
父母之心誰不欲其子之有寳家聖人體此心惟恐匹夫匹婦之不得其所
故詩經桃夭摽有梅美嫁之及時與刺其晚也
神宗詔百官之女󰱇畢然後嫁此乃自奉𡸈爲民父𤙩之意哉史臣吳士連曰帝時年未冠其出此令盖欲󰱇百官女充掖庭尔未爲甚過舉也
至其勝敵而
㱕功於𫢋献鹿而滥爵與人之𩔗皆童心之所𭛁而莫之匡救
苟有至誠以感之巽言以入之帝之聰睿有素其從之也必矣
内作管甲朱始献金鯽魚
以御庫書家梁改守清化府
三月占城國人雍麻勾來附
五月扶秋了管甲費元献白雀
太上皇崩謚曰恭皇
六月旱祈雨
秋久月久雨祈晴
帝御靈光殿觀兢舟
詔赦都護府囚
冬十月帝御天靈殿大閲六兵定等級
宋賫寳印金章封帝爲
交趾郡王
十一月占城來貢
十二月帝擊毬于龍墀令占使入侍觀之
設慶成廣嚴資聖寺會
赦罪人
遣員外郎李奉恩令書家尹英槩如宋報聘
辛亥四年宋紹興元年
春正月起二閣于延和内
三月皇弟星卒崇賢侯之子也
夏四月詔王侯公主百官家奴不得娶官職都百姓女
禁人間女不得效宫䯻粧樣
五月旱祈得大雨
染宏主都何兒献白雀
起明空大師第
秋七月群臣上表賀
豊年
史臣吳士連曰甚矣當時朝臣之行謟也五月旱祈禱幸而得雨至七月夏麥已過秋禾未熟遽以爲豊年上表稱賀
倘至九十月而水旱虫蟥如表賀何
九月開寳花園
詔牟俞都知乂安州
是月久雨祈晴
冬十月御前指揮使王吉奏有神降跡于龍墀左鍾樓〇長九寸五分闊五寸
皇弟周箇卒
十二月太平鄕阮買献白鹿
左䄔捷兵
杜慶献黃色鯧䰸魚鯧音昌䰸音公即鯸魚也
帝已爲瑞詔群臣稱賀
閤門使李奉恩上言彼微物爾而陛下以爲瑞
如麟鳯之來則陛下以爲何物
帝善其言
壬子五年宋紹興二年
夏四月夜皇龍自永光殿見于麗光宫
五月朔皇次長子天祿生後封明道王閏月皇長女生尋殤
是月暴風覆延章舟
秋七月占城國人具般等逃㱕其國至日麗寨人執送京師
八月真臘占城㓂乂安州
左羽林兵火頭杜廣献鯧䰸魚
詔太尉楊英珥領清化
府乂安州人擊真臘占城敗之
真登州牧黎法國献玄祿
九月奉衛都令火頭丁牛献白禄
乂安州令書家陳留献占城人三
先是其人常伏險要處據乂安州人轉賣真臘國留因設伏於其處擒之以献
冬十月遣員外郎李奉恩奉議郎尹英槩如宋報聘
起感靈殿奉天閣
十二月帝迎春于廣文亭
慶成感靈殿宴群臣
尙書李元坐罪死獄中以其女章英次妃有過故也
宋封帝爲交趾郡王
甲寅天彰寳嗣二年宋紹興四年
春正月朔賜員外郎魏國寳爵大僚𤤻
二月四諫議大夫牟俞都爵内大僚𤤻
起天寕天成二寺及塑帝釋像
帝臨幸觀之
令書家阮美献青頭桃花馬四足生六距两足各一距後两足各二距
是月久雨其晴
三月帝幸五岳觀
夏四月詔祗候内人火頭不得擅出外違者寘之重罪有公事者先奏聞方許出
五月慶成永光殿重修故也
乂安州范信令書家陳留献白鹿
右御龍兵火頭郭司献蟾蜍珠状如
魚目
帝曰此溦物不足貴
却之
右興武兵王玖献六眸龜胷上有籒文詔諸學士及僧道辨之成天書下示聖人萬歲八字
史臣吳士連曰龜之爲靈以其䏻吿兆也然世常有之非若龍鳯麟之罕見也
當時乃以爲瑞而進献之多何哉至於胷上有文乃黑白相間而見群臣辨成文字是希㫖作謟語以爲䛕媚其軍耳𡸈真有文字哉故人君必謹好尙
六月皇婆王婆歷卒
秋七月黄龍夜見於永
光殿
冬十一月修延生殿五岳觀
十二月成道候鈌名卒
群臣加上尊號曰順天睿武祥靈感應寬仁廣孝皇帝
大赦
乙卯三年宋紹興五年
春正月以御庫書家楊掌守清化府
二月真臘占城二國來貢
三月慶善候鈌名卒
夏四月詔左司郎中李公信出入禁中奏事無得禁止
帝幸五岳觀慶成金銀三尊像
以員外郎魏國寳爲左司郎中
自春至夏後不雨
五月朔雨
六月祗候書家李昌灌頂僧阮明並
白雀
詔諸賣田池不得倍錢還贖違者有罪
秋七月太師張伯玉卒
冬十二月設度人會迎𠎣堂
設慶成大醮于延生殿
造日鼎清瀾延明三舟
丙辰四年宋紹興六年
春正月開延光圜于冷涇鄕
洪鍾見
二月成興候鈌名卒
三月太尉劉慶覃卒
帝病篤醫治不效
僧明空治之愈拜爲國師
蠲户數百世傳僧徐道行将尸觧時病中以藥咒付弟子阮至誠即明空日後二十年見國王遭奇疾即治之盖此事由也
夏四月皇婆吕阿買病卒
史臣吳士連曰諸帝之編未有書皇󰜏卒而神宗之世两見焉盖帝之於保姆特加恩賜之厚故史從而書之歟
皇長子天祚生
群臣進金銀錢幣上表賀
六月以左司郎中李公信爲少師列明字秩
秋九月諫議大夫牟俞都󰰾
冬十月太尉楊英珥卒
十二月立春日帝御崇淵殿群臣上表賀
其日遇國忌故復設是禮
左興聖都火頭蘇武献神龜胷中有籒文
群臣辨之成一天永聖四字
帝幸
清化府捕象
丁巳五年宋紹興一年春正月乂安州驛奏真臘将破蘇棱㓂本州
詔太尉李公平将兵擊之
二月乂安州地震江水如血
公平差内人火頭鄧慶鄕還京師以状文
公平敗真臘人
三月大僚𤤻阮公陶献白龜
帝幸報天寺禮法雲佛祈雨是夜大雨
夏四月皇弟三子鈌名生
五月少師李公信献生金一塊重四十七兩
六月旱詔阮公陶詣南雩𡊨祈武
秋九月設慶成靈感寺會赦天
下罪人
詔京城内外三家爲寳察諸朝𤤻官職都不得以其子與他人養育倚托權勢家
無官蔭自犯者收捕奏文不能察者同罪
冬十月壬午帝幸蒞仁行宮省歛
乙丑皇第二女生候封瑞天公主
十二月帝還京師
以守清化府御庫書家楊掌爲員外郎
戊午六年十月元年以後英宗紹明宋紹𦥷八年
夏五月内人火頭許炎献生金一塊重六十六兩
六月旱使入内左司郎中魏國寳召臣僚會議
諸衛范信言
請赴雩壇祈雨從之
秋七月不雨
帝命有司祈于雩壇及報天寺
頒賜群臣冬衣
九月帝弗豫
立皇長子天祚爲皇太子
初帝既立天祿爲嗣至是寝疾
感聖日奉奉聖三夫人育改立乃遣人賂參知政事徐文通曰如受帝命草遺詔幸無棄三夫人
文通許諾
及帝疾篤命撰詔文通雖受帝命而志在三夫人但秉筆不書
俄而三夫人至哽音粳悲塞也咽流涕曰妾等聞之古之嗣位立嫡不立󰱃
天祿嬖人之子苟使嗣位其母必僣則妬害
之情生如此則妾之母子能免於難乎帝因下詔曰皇子天祚年雖幼冲乃是嫡子天下皆知宜嗣朕業太子天祿可封明道王
二十六日帝崩于永光殿殯于殿之西陛
群臣上尊號曰廣仁崇孝文武皇帝廟號神宗
冬十月朔皇太子天祚即位于柩〇年方三歲改元紹明元年
大赦
尊母感聖夫人黎氏爲皇太后
會國人盟于龍墀
遣使訃于宋
史臣吳士連曰神宗乘盛業於先王爲太平之
天子其舍嫡長之乳抱欲立庶孽之長君盖懲日童心之失卒之志不獲
遂者徐文通之賂彰
三夫人之辝直也惜乎不立召社稷大臣委以托孤之寄耳
鳴呼邪臣與内庭交好以致敗人事者自古有之
徐文通三夫人此事不猶愈於教之以衛王請命耶雖然傳世以嫡古今通義苟得賢輔如伊尹周公輔太甲成王終有辭於永世矣
大越史記本紀全書卷之三終
大越史記本紀全書卷之四
李紀
英宗皇帝
諱天祚神宗嫡長子也其母黎氏皇后以天彰宝嗣四年丙辰四月誕生戊午年九月立爲皇太子神宗崩遂登大宝在位三十七年壽四十歲崩于瑞光殿臣之廢立不惑婦人之言寄託能得賢可謂無愧於負荷矣然憸邪莫辨刑罰不明所以天災示警㓂盗並興紀綱紊舛可勝言哉
己未紹明二年宋紹興九年宋封帝爲交趾郡王
庚申三年二年月以候大定元宋紹興十年春正月真登州牧黎法圓献白鹿
二月改元大定元年
三月玉陛
員外郎阮義明献玄鹿
以杜英武爲宫殿令知内外事
英武杜太后弟黎太后親用之故授是職
夏四月以誕日爲壽寧節
自春徂夏不武
五月雨
冬十月大熟
卜者申利自謂仁宗子率其黨與由水路抵太原州出西農州道過陸令州入據上原州下農州招納亡命召募土兵有眾八百餘人同謀作亂
辛酉大定二年宋紹興十一年
春正月申利僣號平王立其妻妾爲皇后夫人子爲王侯賜其黨與官爵各
有差
是時申利黨僅千餘人一所至揚言利善兵術以脅邉鄙沿邉溪峒人皆震懾無敢敵者
二月吏上書告急詔諫議大夫劉禹你領兵出陸赂太傅許炎領兵泝水道討之
時禹你使先鋒将侍衛都蘇漸宣明寨主都陳蟾進次博沱江遇利水軍合戰漸敗爲利所殺利還㨿上原州築隘于博茹縣以拒官軍
禹你攻拔博茹隘進至蒲汀遇利水軍大戰禹你敗績将士死者過半遂還
夏四月戊辰禹你至京師
辛未利出㨿西農州使上原
宣化感化永通人攻富良府陷之利㨿府治晝夜會其黨與謀㓂京師
己卯命太尉杜英武将兵討利
五月辛卯利兵引㓂京師次廣驛遇英武軍大戦利兵敗死者不可勝數英武斬首󰦅道左自平虜関至南漢江扲萬崖州首領楊目金鷄洞首領周愛檻送京師利僅以身免奔陸令州
壬午送目愛等繋于本縣府詔英武招集利敗卒于平虜関
𭛁御府盐賜目愛等
秋八月國師明空卒師長安府嘉遠縣譚舍社人顯靈事驗凣水旱災傷禱之輙應今膠水普賴等寺皆有塑像奉事焉
冬十月朔又使英武討陸令州俘利黨二千餘人
利遁于諒州太傅蘇憲誠擒利送英武檻㱕京師
使李義林安集其餘黨
詔廷尉按利罪
獄成帝御天慶殿洽判利與其謀主二十人並斬餘皆以次論原其脅從者
群臣上表賀
劉禹你献白鹿又献檳榔珠
史臣吳士連曰當是時劉禹你有失律䘮師之罪反献祥瑞以揜之而無一人敢論者可見刑政之多非
杜英武強粱凌轢夫𡸈無所自哉
壬戌三年宋紹興十二年春二月劉禹你献舚蜍珠
冬十月遣富良府首領楊嗣明如廣原州招集州人
十二月詔諸典熟田二十年内咱贖相争田土五十年或五年内或十年得奏訟有荒田園爲人所耕作者一年内咱争認過此者禁之
違者杖八十或相争田池以兵刃敺擊死傷人者杖八十徒罪以其田池還死傷者
史臣吳士連曰殺人者死古法也今罪與人同殊無差等失輕重之權衡矣
詔諸断賣荒熟田已有栔券者不得贖違者杖八十
詔免利黨放流罪
癸亥四年宋紹興十三年春二月詔天下應今後三家者爲一保不得私宰沙水牛如有祭祀奏請得㫖方許違者寘之重罪鄰家不吿罪同
自春至夏旱帝親祈之
六月丁丑雨
秋八月詔楊嗣明勾管陸路諸沿邉溪峒公事
九月詔諸權勢家有潭池之外毋得妄禁違者罪之
冬十月使太傅皇義賢員外郎孔長率陸路諸沿邉溪峒軍淘金于
如箇等處
甲子五年宋紹興十四年
春二月以韶容公主嫁楊嗣明封嗣明爲駙馬郎
五月牟俞都献白雀以牟俞都爲太師遙領陸路沿邉溪峒事
乙丑六年宋紹興十五年
夏四月滛雨祈晴
奉職阮奉献六眸龟胷中有籒文二行群臣辨之成王以公法四字
詔諸相争田池財物不得托權󰟨家違者杖八十徒罪
秋七月造傘圓山神祠及布盖翁嚴翁母等神祠
八月宋妖人譚友諒竄入思
琅州自號召先生詐稱奉使論安南沿邉溪峒多從之友諒遂率其徒入㓂廣原州
時宋廣西路經畧帥司賫書請追捕发諒
詔駙馬郎楊嗣明文臣阮汝枚李義榮討之
未幾又命太師牟俞都将陸路沿邉溪峒諸軍繼之
時嗣明以拔通農州隴堵隘擒友諒黨伯大等二十一人惟友諒走脱竄山澤間
詔管軍使義榮管押伯大等交還于宋
先是邕州假爲官誥使以邀友諒友諒以爲然與思明州首領二十人餘奉其銅印地圖土物附歸于宋
至
楊山寨邕州守趙愿擒友諒及其黨送帥司
宋人見其黨中有楊於者胷刺黑龍及蒲州首領五人知是我越人皆還之
營廣慈宫奉皇太后居
造永隆福聖等寺
禁百作匠不得造宫樣噐物擅賣民間
丙寅七年宋紹興十六年
春正月諒州安忠侯鈌名献白鹿
三月員外郎李午献白鹿
太師牟俞都卒
夏四月牛畜疫死
旱祈得雨
彗星見
閏六月詔各局决獄有彊争不合條制者杖六十
秋
七月造天資庫六所
八月詔百官管甲主都凣克補禁軍宜揀大户不得取孤獨人違者罪之
丁卯八年宋紹興十七年秋八月造永隆清闌二舟及翔决奉先二舸
九月書家李昭献白鵶
冬十月庚辰小侍衛李崇献六眸龜胷中有籒文八字
造安興寨行營
詔杜英武如富良府考校官僚及定户籍數目
十一月起瑞天公主弟于諒州
皇太后杜氏崩謚曰昭李皇后
戊辰九年宋紹興十八年
春二月帝幸莅仁行宮耕藉田
夏四月設仁王會于龍墀大赦罪人
帝御龍墀觀捕像
冬十一月天成公主薨
以守富良府中書火阮權爲中書舍人如文州南頭那䨙田會七原州朝奉郎農彦剛
遂幸應豊行宮
夏六月詔禁大通㱕仁二鎮蛮里山獠首領官郎無故不得赴京
瑞天公主㱕諒州
冬十月慶成廣自宮
己巳十年宋紹興十九年
春二月爪哇路貉暹羅三國商舶入海東乞居住販賣乃於海島等處立庄各雲屯買賣寳貨上進方物
議事以廣原人虜七原廖伍故也
造莅仁行宫
庚午十一年宋紹興二十年
春三月旱
秋七月旱
九月真臘人㓂乂安至𩅗濕山會暑濕多瘴死遂自潰
𥘉帝幼冲政無大小皆委杜英武
英武使妻蘇氏出入宫禁事杜太后以故英武私通黎太后因此益驕居朝廷則攘臂厲聲役官吏則頤指氣使眾皆則目而莫敢言
殿都指揮使武𢃄廣武都火頭粱上箇玉階都火頭同利内侍杜乙與智明王保寕侯駙馬郎楊嗣明等謀牧捕英武
計定𢃄
等率軍士詣越城門外大呼曰英武出入禁庭恣行凶穢惡聲聞外罪莫大焉
臣等請早除之毋貽後患
有詔禁軍牧捕英武繋于左興聖廊命廷尉者按其事
太后令人餽以酒食密置金于食噐以賂𢃄及其監守者
左興聖火頭阮楊曰汝等貪賂我與汝必不免於英武之手不如先殺之以免後禍
乃執戈欲刺之
左興都譚以𫎇抱楊奪其戈止之曰殿謂英武罪當死須俟帝命不可擅行楊怒詬音候罵也之曰殿武吉非是𢃄耶吉𢃄方糞尿也言
何貪人之賂而不惜命乎
言訖知不免遂赴井死
時帝聽英武獄配英武杲田兒
太后󰪽悶思所以復英武職任乃屢設大會赦諸罪人冀英武得預焉
英武累𫎇赦宥復爲太尉輔政如故寵任愈隆由是擅禍福專生殺而怨報之心常交如也猶恐軍吏追捕多不如意乃以指使百餘人献之以爲奉國衛都有犯罪者悉委奉國衛都捕之
英武密言於帝曰徃者武𢃄等自率禁軍突入闕庭其罪莫大不早懲之恐異日變生不可圖也
帝莫之𮗓
遂可其奏
英武命奉國衛都逮捕𢃄等下獄治之
詔降智明王爲侯保寕侯爲明字保勝侯爲奉職内侍杜乙等五人上木馬玉階火頭同利等八人斬于西階市殿都指揮武𢃄等二十人󰦅諸江頭駙馬郎楊嗣明等三十人流遠惡處諸預謀者並圖田宏󰍁甲果如楊言
黎文休曰杜英武出入禁庭私通母后罪莫大矣
武𢃄等宜庭奏奸状牧捕繋獄而誅之可也
今乃率眾人突入越城門驚脅幼主強求詔㫖
及捕獲英武乃受太后之金而不用阮楊之言後竟爲其所殺累及數十人所謂養虎遺患也
史臣吳士連曰英武大惡
𢃄等既與諸宗室協謀不能揚于王庭明正其罪乃以兵驚脅幼主
兹時也英武已喜得所㨿以爲辝矣安知不計通太后使重賂𢃄等
苟免以遂其報復之心邪幸而阮楊明吿之以禍之
所在及不見聽則寕赴井以示之猶不知𮗓其取後禍将誰咎哉然則太后無罪乎曰罪極矣
非有伊周之才德權
位而欲止之難免乎大貞凶之失
詔閹寺不得擅入宫犯者死罪
如不謹慎而他人入者罪如之
禁朝官不得徃來王侯家在禁中不得結會三五人話談非議違者罪之
諸犯徃來奉國衛都噐械廊地頭外杖八十徒罪至廊内者死
奉衛在廊有詔㫖方得舉噐械無詔㫖而擅舉過地頭外死
辛未十二年宋紹興二十一年
春正月内人火頭杜時献綠毛金龜
二月帝幸龍水捕白象得之群臣上
表賀
夏四月杜英雨献檳榔一本二十八莖
五月杜英雨献白鹿
秋八月帝幸廣慈宫觀競舟冬十月瑞明公主薨
十一月皇長子龍昶生于應豊行宫尋󰀋爲顯忠王
造西殿永清閣及永耀清闌二舟
壬申十三年宋紹興二十二年
春二月内師翁李元献三足六眸龜胷上有籒文羣臣辦之成王以八方四字
夏四月地震
五月天雨皇砂
伯大王薨未詳秋七月天雨皇砂
冬十月殿試
占城國
人邕明些疊詣闕請命爲王
詔上制李𫎇領清化府乂安州五千餘人如占城立邕明些疊爲王
蒙至占城爲其主制皮羅筆所拒邕明些疊蒙等皆死之
癸酉十四年宋紹興二十三年
造新関門
甲戌十五年宋紹興二十四年
春正月安忠侯鈌名献白麞
撞龍山獠叛
徐寅献白鵶
二月詔英武討撞龍山獠降之
秋八月大皇江今長安府是也山獠首領農可來叛
九月帝御大羅城南門觀築園丘
壇
冬十月占城主制皮囉筆進其女納之
黎文休曰夫帝王之於夷狄服則綏之以德叛則示之以威
英宗使李蒙領五千餘人援立雍明些疊爲占城國王而爲制皮囉筆所殺義當興師問罪擇立一人代王其國則威加殊俗而德在後王
今乃受其女而不問其罪可謂逸矣
其後占城真臘連年入㓂乂安一路不勝其弊英宗實啓之也
史臣吳士連曰小國之賴大國以其䏻安靖已
也
脱有不幸遭亂公子出奔有納之之道然不以正未有能濟者矣
魯納其子糾是也
納之知其不正者晋納捷菑是也英宗之納雍明些疊果得正而爲彼拒命冒殺耶問罪之師不可不󰁮也
果不正耶盍亦自反其本乎然事既至此宜使一介問罪待其輪情悔謝可也
乃溺女色之私情忘國家之大事而肉食者不以爲言謂之何哉
十一月丁未帝親征農可來
庚戌𭛁京師
甲寅
克之
丙辰𤤻師
己未至京
造應豊莅仁行宫及永章㩧
乙亥十六年宋紹興二十五年
夏五月紹容公主薨
秋八月競舟
大水
地震
九月徵夏田租
冬十月木星犯金星
命匠起富良弟
十一月占城來貢
十二月地震
造麗天宫及龍慶朝覲廊
丙子十七年宋紹興二十六年春二月辛未天雨皇砂
夏四月詔起廣原州弟
冬十二月丁未夜御庫火
造御天行宫瑞光殿暎雲閣清和門儀鳯階
延富閣賞花亭玉花階金蓮池明月橋及御厨大葉船宫内大葉船
太傅李俞都上章乞致仕加太師錫金歸田里
建孔子廟
是歲大饑米一升直七十錢
丁丑十八年宋紹興二十七年
詔定律令
戊寅十九年宋紹興二十八年
春二月阮國使宋回上言臣到宋國見庭中有銅匭以受四方章奏臣請倣而行之以達下情帝從之置匭于庭令有言事裁書投其中時有暗投匿名書言英武作亂搜之
不得其人
英武誣國所爲流國于清化之寨頭
未幾帝召國還
英武又送酖酒國度不免遂飲毒卒
命少保費公信選民丁定諸邑及充太廟并山陵奉祠人
秋八月杜英武
己卯二十年宋紹興二十九年
春天符寺柱流血
牛吼國進華象
夏五月牛吼哀牢叛
命蘇憲誠討之獲人牛馬象金銀珍寳甚多
拜憲誠太尉
庚辰二十一年宋紹興三十年
春正月起二女蚩女祠於布盖坊
二月命蘇憲誠費公信選民丁壮者充
軍伍
擇将校通兵法諳武藝者分管之
辛巳二十二年宋紹興三十一年
春遺馴象于宋
宋帝謂其大臣曰朕不欲異獸勞遠人可令帥臣詳諭今後不必以此入貢
造古法州法雲寺
冬十月太傅黃義賢卒輟朝五日以有夫日功特加常禮
十一月帝命蘇憲誠爲都將杜安頤副之領兵二萬廵西南海邉等處以安鎮邉隅
帝親宋至大安神投今神是也
符海門而還
太尉劉慶譚卒
壬午二十三年宋紹興三十二年
春正月詔自閹者杖八
十刺左膊二十三寺
地震
二月考課文武臣僚考滿無過犯者增秩定爲常憲凣九年爲一考
癸未政隆寳應元年宋孝宗瑋隆興元年
禁天下不得用假真珠
秋八月迯卒嘯聚爲羣刼掠陸路居民命費公信將兵十萬討平之
甲申二年宋興隆二年
春三月占城來貢
秋七月大水過常禾榖渰沒
宋封帝爲安南國王改交趾爲安南國
乙酉三年宋乾道元年
夏六月大旱民大疾疫牛畜多
死米價騰踊
秋八月試學生
丙戌四年宋乾道二年
春三月占城使行至烏里以風水軍僧駕魔海掠我瀕海小民而還
民有献龜胷有天子萬年四字亦有献白鵶者
丁亥五年宋乾道三年秋七月命太尉蘇憲城伐占城冬十月占城遣使進珍珠方物請和
詔憲誠𤤻師自是占城執藩臣禮奉貢不鈌
造日龍舶
戊子六年宋乾道四年
秋八月宋使來韃靼即元使也亦來
俱誘以厚賞陰以禮接之使不相見
己丑七年宋乾道五年
春三月望月蝕
海門魚子命朝野寺觀僧尼道士誦經祈禱太師𦤶仕李俞都卒
夏四月作清和殿奉安先帝先后神御随時薦享重修真教寺
庚寅八年宋乾道六年
帝習射騎于大羅城南名射庭令武官曰習戦攻破陣之法
辛卯九年宋乾道七年
春二月永元殿無故自動
脩文宣王廟殿及后土祠
帝巡幸海島周覧山川刑勢欲識民情疾苦日程遠近也
壬辰十年宋乾道八年
春二月帝又廵幸海島南北藩界圖記風物而還
癸巳十一年宋乾道九年
春重修太和橋
夏五月二十五日皇太子龍󰥤音札生
秋造翫水舶
甲午十二年二月元年以後天感至寳宋淳熙元年
春正月地震
二月改元天感至寳元年
秋九月太子龍昶有罪廢爲庶人囚之
先是龍昶烝于宫妃帝不忍抵死故有是命
一日帝召宰相謂曰太子國之大本龍昶既爲不道朕欲龍󰥤繼承大綂然彼猶少年
恐未克堪如俟其壮奈朕年衰何時有内人抱龍󰥤出見帝戴巾哭請戴之帝未及勒哭愈甚
帝乃脱而加之龍󰥤大笑
帝益奇之建儲之意遂决
冬十一月地震
十二月彗星見南方
乙未天感至寳二年宋淳二年
熙春正月󰀋龍󰥤爲皇太子居東宫
拜蘇憲誠入内檢校太傅平章軍國重事王爵輔翼東宫
夏四月帝弗豫力疾命蘇憲誠抱太子攝政事
秋七月乙巳帝崩于瑞光殿
先是帝疾大漸皇后復請立龍昶帝曰爲人子
不孝安治民乎遺詔蘇憲誠輔導太子國家事務一遵成憲
時太后欲行廢立恐憲誠不從乃以金銀賂其妻吕氏憲誠曰吾以大臣受顧命輔幼主今受賂而廢立何見目見先帝於地下乎
太后又召憲誠諭之百端
對曰不義而富且貴𡸈忠臣義士之所樂爲况先帝言猶在耳殿下𡸈不聞伊尹霍光之事乎臣不敢奉詔
事遂寝
史臣吳士連曰英宗幼冲嗣位杜英武之事莫得而知之也及年踰弱冠命憲誠等領兵廵邉
又親行周覧山川形勢要識民間疾苦道理遠近其保民守國䂓模見矣
又置射庭令武臣日習戦攻之法其詰戎講武謀謨見矣
太子龍昶有罪廢之立龍󰥤爲儲副居東宫使人心有所繋属
疾大漸皇后請復立龍昶以禮義折之不惑於婦人之言仍力疾召憲誠受遺詔輔太子攝政事付托得人以防後患卒之太后廢立之謀終莫能行上安下順非其力󰊹若夫高宗之不肖當是之時焉能逆覩哉帝但順理行之而
已
太子龍󰥤即位于柩時方三歲尊母杜氏爲昭天至理皇太后
以杜安頤皇太后弟也
爲太師同平章事蘇憲誠爲太尉
盟國人于龍墀
高宗皇帝諱龍󰥤英宗第六子也其母杜氏皇后以政隆寳應十壹年癸巳五月二十五日誕生天感至寳二年󰀋立爲皇太子英宗崩遂登大寳在位三十五年壽三十八歲崩于聖壽宮刑政不明盗賊蜂起饑饉帝觀逰無度臻李家之業於是乎衰矣
丙申貞符元年宋淳熙三年
春正月改元大赦
史臣吳士連曰高宗以去年七月即位至是始改元者蓋有蘇憲誠婦政能復古禮也
丁酉二年宋淳熙四年
春三月占城㓂乂安州
戊戌三年宋淳熙五年
國䘮除
昭靈皇太后宴羣臣於別殿謂之曰當今先帝賔天嗣皇幼冲占城失禮北人㓂邉
卿等受國厚恩當以國家爲慮
今日之計不如復立太子以延國祚以安民心
羣臣咸拜于稽首曰太傅受天子明命陛下既屢慰之矣臣不敢違
皆拜謝而退
憲誠領禁兵嚴號令明賞罰
天下歸心
夏五月以誕日爲乾興節
己亥四年宋淳熙六年
春正月選丁男壮者充軍五
二月地震
三月考積居職勤敏才幹不通文字爲一𩔗有文字才幹爲一𩔗年高行純洞識古今爲一𩔗以次授職使之治民管軍以𦤶官無濫冗
夏六月鈌日两日並出
太尉蘇憲誠卒
帝减膳三日輟朝六日
𥘉憲誠寝疾参知政事武賛唐夙夜侍側諫議大夫陳忠佐以他故不暇存問及疾篤太后親臨問曰如有不諱誰可代者對曰中佐
可太后曰賛唐日侍湯藥公言不及何也對曰陛下問其可代故臣以忠佐對如問侍養非賛唐而誰
太厚嘉其忠而不用其言
史臣吳士連曰蘇憲誠受托孤之寄盡忠竭誠善處于變雖震撼擊撞而中流屹乎砥柱卒使上安下順不愧古大臣之風
况臨終之際爲國薦賢不以私恩太后不用其言李氏之不幸也
詔禁鹹盐鉄噐不許往原頭貿易
庚子五年宋淳熙七年
春定王侯入朝例
秋八月大
水
永元會僊二殿地震
辛丑六年宋淳熙八年
春正月故太子龍昶率家属奴󰒜恣行盗竊欲謀作亂
夏四月熒惑入南斗
大饑民死幾半
壬寅七年宋淳熙九年
春正月詔求賢良
築壇拜将以吳履信爲上将軍将水步軍巡捕盗刼
以李敬脩爲帝師内則奉是經幄外則教民忠孝自是昭靈太后不敢萌異圖
禁天下不得著黃色服
暹羅國來貢
癸卯八年宋淳熙十年
春正月以吳履信爲督将伐哀牢
冬十一月壬午朔日食
甲辰九年宋淳熙十一年
春三月占城來貢
暹羅三佛齊等國商人入雲屯鎮進寳物乞行買賣
冬十月思𫎇等󰀋叛自相攻擊
乙巳十年宋淳熙十二年
春正月試天下士人自十五歲能通詩書者侍學御筵取裴國愾鄧嚴等三十人其餘並留學
秋七月命建康王龍益率師討󰀋諸蠻平之
丙午十一年七年月以後天資嘉瑞元宋淳熙十三年
春正月宋封帝爲安南國王制畧曰即樂國以肇封既從世襲極真王而錫命何待次陛盖異禮也
三月󰀋譚氏爲安全元妃妃将軍時奉女子也
秋七月獲白象賜名天資詔改元天資嘉瑞元年
遣黎槐卿如宋報聘
丁未天資嘉瑞元年宋淳熙十四年
夏四月雷震太廟
西域僧來
詔問其所能以䏻伏虎對試之不驗
戊申三年宋淳熙十五年夏五月旱
帝親幸瀛婆法雲寺
祈雨因迎法雲佛僧㱕報天寺今朝國初猶乃舊俗
六月地震暴風
秋七月甲子朔日食
太師杜安頤卒以太傅吳履信輔政
己酉四年宋淳熙十六年
春二月辛酉朔日食日月色赤如血
地震
三月帝遍幸江山凣乘輿所至有神祗者皆賜封號立廟享祀
庚戌五年宋光宗熙元年
紹春正月皇太后杜氏崩
秋七月太傅吳履信卒以譚以𫎇爲太傅
冬十月帝拜謁山陵祔皇太后新塑象
造翫瑤舟
辛亥六年宋紹熙二年
春真臘國來貢
冬十二月熒惑犯太白
壬子七年宋紹熙三年
夏六月地震
秋七月雷震永寕殿二處
清化古弘甲人叛命將討平之
𥘉甲人見牛跡於菴蘿樹上觀之乃是白牛良久復由他岐下本甲衛人黎换占曰白牛在下之物却在木上是下在上之象因相率以叛
至是草平之
浚蘇歴江
癸丑八年宋紹四年
熙考課内外文武官明其黜陟
試天下士人入侍御學
甲寅九年宋紹熙五年
秋七月皇太子旵丑咸切
生封譚元妃爲安全皇侯
大赦天下
賜耆老七十以上帛各一疋
大酺二日于廟
冬十月雨雹有大如馬首者
造天龍舶
乙卯十年宋寕宗擴慶元元年
春二月地震
雷震離明閣
試三教賜出申
丁巳十二年宋慶三年
元夏六月旱
造迎舚宮
戊午十三年宋慶四年
元春正月詔沙汰僧徒從譚以
𫎇之言也
秋七月大水
占城使來貢求封
演州髙舍鄕吳公李招聚亡賴與大黄州人稱先皇苗裔丁可裴都者同時作亂並討平之
己未十四年宋慶五年
元秋七月大水禾穀淹沒
大饑
冬十月帝幸清化府捕象仍遣使封占城王
庚申十五年宋慶元六年
春正月𭛁粟賑貧民
秋七月昭靈太后崩
壬戌十七年八月元年以侯天嘉寳祐宋嘉泰二年春三月地震
秋八月皇太子󰠐生改元天嘉寳祐元年
命樂
工制樂曲號占城音其聲清怨哀傷聞者泣下
僧副阮常曰吳聞詩序云亂國之音怨而怒今民亂國困主上廵遊無度朝正紊亂民心乖離是敗亡之兆也
癸亥天家寳祐二年宗加泰三年
春二月大興土木营諸宫殿
夏四月敬天閣将成有鵲巢其上生雛群臣諫曰昔魏明帝構凌霄閣有鵲巢焉髙堂隆諫曰臣聞維鵲有巢維鳩居之今鵲巢宫闕臣愚以爲閣雖成必有異姓居之願陛下審髙堂隆之
言先務脩德然侯興工可也帝聽宦官笵秉彛之言督作愈急百性苦之
秋七月殿指揮使知乂安州杜清州牧范延奏曰占城國主布池爲其叔父布田所逐今載妻子寓機羅海口意欲求救
八月帝命譚以𫎇杜安徃計其事
将至機羅杜安曰彼以兵來虜情難信
諺云蟻孔潰堤寸煙燎屋
今布池𡸈特蟻孔寸煙而已
以𫎇以語清延使爲之僃
清等曰彼以難來求救何必疑
以𫎇怒引軍還
清共延謀襲布池爲自全計
謀池反爲所殺
乂
安大潰子者無筭
池大掠而㱕
九月大皇江人又叛
初大皇江人費郎保良奏譚以𫎇󰔦國害民等罪以𫎇怒笞之
郎等由是積怨因天下愁苦向亂遂叛
命祗侯陳令馨爲元帥将兵討之
仍遣尙書徐英珥率清化府同時進討費郎戦于路布江口敗積皆死之
甲子三年宋嘉泰四年
春正月命杜敬脩討大皇江叛人不克
乙丑四年三月元年以後治平龍應宋開禧元年
春三月改元治平
龍應元年
宋人㓂邉我民罷於奔命盗賊漸起帝頗徇財貨羣臣多賣官鬻獄
丙寅治平龍應二年宋開禧二年
春二月拜譚以𫎇爲太保戴拱辰冠
時帝營造不息盤逰無度日與宮女觀逰爲樂聞城外有盗竊伴爲不知又性畏雷聞之輟驚
幸臣阮餘自言有禁雷之述
會雷鳴使餘試之餘仰天誦咒而雷益厲
帝詰之對曰臣戒之久矣天益髙而彼猶強暴如此
丁卯三年宋開禧三年
春正月盗賊蜂起
詔選丁男壮
者充軍伍令路官統管收捕之
冬十月國威州傘圓山蠻爲盗刼掠清威鄕其眾甚盛不可復制戊辰四年宋家定元年
春正月󰀋皇子旵爲皇太子居東宫
大饑饑莩相󰥺
以范猷知乂安軍事猷遂反招納亡命盗賊號候人分行刼掠
國威州人亦率徒侣屯于西結道路爲之不通
帝命上品奉御范秉彛将藤州兵討之
己巳五年宋嘉二年
定春正月范秉彛率虅州快州人攻猷
敗之猷奔洪州
秉彜籍其家焚之
猷怨愈深
帝命奉御徵猷回京
秋七月秉彛回京師将入奏有止之曰猷言先入怨猶未解
秉彛曰吾事上盡忠而爲姦賊所譖耶况有君命吳其焉避遂入
帝命執之及其子輔囚于水院
将刑其将郭卜等聞之将兵皷譟而入至大城門外爲門者所拒
斬關而入帝聞事急使召秉彛及輔入金晶階凉石䖏刺殺之
卜等突入凉石以帝所御車昇秉彛屍御席裏輔屍由越城門出下東步頭既而復入萬延宫立皇子󰠐爲帝
譚以𫎇阮正賴皆受󰠐僞職
帝如㱕化江
猪洞人阮破鄰率其部曲夜盗隊山官厙財物
皇太子行至海邑劉家村聞陳李女有姿色遂娶之
李家漁業𦤶富傍人㱕之因有眾亦起爲盗
太子既娶李女授李明字拜女舅蘇忠詞爲殿前指揮使
史臣吳士連曰太子是行因國亂而避難也何以縱滛于外擅爵與人哉盖由髙宗逰觀無度紀剛廢󰱧故也
然而李因以亡陳因以興天也
陳氏兄弟集鄕兵平其亂迎帝還京乘輿反正
討郭卜之亂按罪有差
庚午六年宋嘉三年
定春三月帝使上品奉御杜廣将兵徃蘇忠詞家迎還皇太子㱕京師女還父母家
陳李爲他盗所殺次子陳自慶代領其眾還是爲順流伯
秋七月杜英徹數以𫎇罪曰汝爲大臣既懷無君之心私受賊子之爵今反與吾並列吾雖不才何面目與汝相對
以𫎇慚惧而退
彗星見
冬十月帝弗豫召杜敬脩受顧託命
二十八日壬午帝崩于聖壽宫
史臣吳士連曰高宗年幼嗣位昭靈懷廢立之心帝躬幾乎岌岌
賴有蘇憲誠素有權位受託孤之寄盡心調護大噐不動天下㱕心必有嘉猷嘉謀入吿我后矣
及憲誠卒杜敬脩奉侍帷幄輔德𡸈無其人而帝耽于逰觀滛于聲色徇貨財興土木以教逸欲于有僚興怨嗟于百姓使李祚消剥以至於亡
書曰内作色荒外作禽荒甘酒嗜音峻宇雕墻有一于此未或不亡
帝兼而有之謂之何哉
又按舊史李朝諸帝惟太
祖書塟稱壽陵仁宗雖書塟而以地名稱陵
夫塟天子國之大事國史𡸈容不書
盖黎文休以其皆稱壽陵爲失禮削之也然非史法矣
皇太子旵即位于柩前時方十六歲
尊母譚氏爲皇太后同聽政令
又以龍舟迎陳氏
其兄陳嗣慶以時當䘮亂未即送行
遣使訃于宋宋遣人來吊祭
惠宗皇帝諱旵高宗長子其母譚氏皇后於甲寅年七月誕生治平龍應四年戊辰正月󰀋立爲皇太子高宗崩遂登太寳在位十四年傳位昭皇後爲陳守度断
殺壽三十三歲
遭時䘮亂盗賊四行辛未建嘉元年宋嘉定春正月改元二月帝身嬰重疾不能早求繼嗣李氏遂亡
復使奉御范布迎陳氏嗣四年
慶乃令馮佐周等宋之
會蘇忠詞與杜廣戦于朝東佐周遂泊于大通步
及杜廣敗帝令布及忠詞迎陳氏入宫立爲元妃以忠詞爲太尉輔政封順流伯陳嗣慶爲彰誠侯
時承平日久紀綱漸廢民不之兵盗賊之興不可禁遏
帝𥘉即位以國事委太尉譚以𫎇
以𫎇不學無術柔懦不斷政事日𮥠
壬申二年宋嘉五年
定春二月命同乳段尙募洪州民捕盗
時國勢衰弱朝無善政饑饉荐臻人民困窮尚乘之擅作威福人莫敢言
後罪狀寝彰爲羣臣所劾下獄按問
尙乃拨劎躶奔洪州嘯聚羣黨築城稱王虜掠良民朝廷不能制
癸酉三年宋嘉定六年
春二月陳嗣慶以兵犯闕請奉迎車駕
帝疑之詔𭛁諸道兵捕嗣慶降元妃爲御女
甲戌四年宋嘉定七年
春正月陳嗣慶軍至朝東諸軍
門謝罪復請迎車駕
帝愈疑之乃與太后及御女如諒州峙山
嗣慶聞秉輿播遷御女久爲太后所苦復𭛁兵請迎如初
帝爲之信復與太后及御女如兵合縣
夏五月嗣慶擊丁可裴都於大黃州破之
丙子六年宋嘉定九年
春󰀋御女爲順貞夫人
太后以陳嗣慶反側屢指夫人爲賊黨令帝斥去又使人語夫人令自引分
帝知而止之
太后加毒于夫人之飲食
帝每食分其半賜夫人而不使離左右
太后乃
使人分持毒盃賜夫人死
帝又止之夜與夫人微行如嗣慶軍值天明次于安沿縣将軍黎覔家會自慶将王黎領舟師來迎
帝乃次究連洲宣嗣慶來朝
夏六月皇長女生于九連洲後封順天公主
冬十二月󰀋夫人爲皇后拜嗣慶爲太尉輔政授嗣慶兄承陳上皇爲内侍判首
嗣慶與上将軍潘鄰調補軍五造戦噐習武藝軍勢稍振
帝中風疾醫治不驗未有太子中宫所生公主而已
占城真臘㓂乂安州州伯李不染敗之
丁丑七年宋嘉定十年
春三月帝漸𭛁狂或稱天将降即持干楯𢮿小旗於髻上戲舞自早至晡不即或罷復𭛁汗燥渴飲酒長睡后日乃醒
政事不决委任陳慶嗣天下大權漸移焉
戊寅八年宋嘉定十一年
春三月地震
彗星見西南
秋八月照捕扶董寺居士阮嫩以得金璧不進故也
九月皇次女生後封昭聖公主
冬十月陳嗣慶討廣威蠻不克
占城真臘㓂乂安李不染敗之陞侯秩賜食邑七十五百户實封一千五百
户
己卯九年宋嘉定十二年
春二月陳嗣慶奏乞放阮嫩從軍擊賊以贖罪
許之
冬十月遣阮嫩帥師討廣蠻
庚辰十年宋嘉定十三年
春三月阮嫩㨿扶董鄕稱懷道王奉表稱臣乞平禍亂贖罪
帝遣人賫勑宣諭
然以封疾不能制
辛巳十一年宋嘉十四年
定春正月徧求天下醫士調治帝疾不效帝深居宫中盗賊怒行城外生民流離甚矣
壬午十二年宋嘉十五年
定春二月定天下爲二十四路路分公主居之用宏奴属󰒜及本路軍人相分爲甲
造戦噐舟船廵捕道刼
癸未十三年宋嘉十六年定冬十月早蝗
十二月阮嫩軍聲益振
陳嗣󰆑卒
追封建國大王以陳承爲輔國太尉賛拜不名
史臣吳士連曰建嘉𥘉年盗賊兢起惠宗柔弱不能討
陳嗣慶以惠后爲太后所苦之故興兵犯闕請奉迎乘輿
當此之時人心不能無疑惠
宗所以有收捕之令而不克
嗣慶欲其事之必成而属驚動乘輿播遷至再罪皎然也
然而惠宗惠后卒依嗣慶以爲安則其罪釋矣
跡非而情順文不與而實與也
不然乃羣盗之尤耳
甲申十四年十月元年以後昭皇天彰有道宋嘉定十七年帝疾日滋無嗣繼承大綂公主皆分各路爲湯沐邑獨委任指揮使陳守度領殿前諸軍扈衛禁庭
冬十月詔昭聖公主爲皇太子以傳位帝出家居大内真教禪寺
昭聖即位改元天彰有道元年尊號曰昭
皇
史臣吳士蓮曰天道有常有變聖人參天地賛化育則有處變之道而不失其常焉
堯之子丹朱不肖不足以傳天下堯於是薦舜於天而天下治
舜之子商均不肖不足以傳天下舜於是薦禹於天而社稷安皆處變而不失常也后世惟傳子不傳賢無舜禹其人也
不幸無嗣則擇宗室嗣子育爲已子嗣守丕基亦處變之道也
李仁宗以行之也惠宗盍舉故事而遵行焉
乃
至疾病之後立女子爲嗣而傳位𡸈理也哉
當時人臣不爲社則謀遂使馮佐周援吕武爲説以成昭皇禪陳之事李氏之罪人也
昭皇初諱𫢋金後改天馨惠宗次女也惠宗無嗣立爲皇太子以傳位在位二年遂禪位于陳
乙酉天彰有道二年十二月陳太宗建中元年宋理宗煦寳慶元年
冬十月詔選内外官員子弟充内色役六火侍宫外祗侯内人侍内日夜番上侍從
殿前指揮使陳守度知城市内外諸軍事
守度姪陳不及爲近侍暑六
局祗候陳僉爲祗應局陳煚爲政首煚陳太宗
時方八歲侍侯於外
一日當司盥洗因入侍内昭皇見而悅之每夜逰召與同逰見煚在暗處即親臨挑謔之或曳其髮或立其影
他日煚捧水𠤷音移侍立昭皇盥頮音以誨手掬水濺煚靣而謔笑及煚捧檳榔巾則以巾拋與之
煚不敢言音以告守度
守度曰誠有如此皇族乎亦族乎
又一日昭皇又以檳榔巾拋與煚煚拜曰陛下赦臣罪否臣願奉命
昭皇笑曰赦汝今汝已智辨
煚又以吿守度守度恐事
泄併誅於是自率家属親戚入禁中
守度䦕城門及諸宫門令人守之百官進朝不得入
守度徧吿曰陛下已有尙矣群臣皆曰諾請擇日朝見
本月二十一日群臣進朝拜賀
下昭曰自古南越帝王治天下者有矣
惟我李受天眷命奄有四海列聖相承二百餘年奈以上皇嬰疾承統無人國勢傾危命朕受明詔勉強即位自古已來未之有也
嗟朕惟爲女主才德俱傾輔弼無人盗賊蜂起安可秉持神噐之太重朕夙興夜寐惟恐難堪每念求
賢良君子同輔政治夙夜拳拳於斯極矣詩曰君子好求求之不得寤寐思服悠哉悠哉
今朕反覆獨筭惟得陳煚文質彬彬誠賢人君子之體威儀抑抑有聖神文武之資雖漢高唐太未之能過
想熟晨昏驗之有素可遜大位以慰天心以副朕懷󰱃可同心戮力共扶國祚以享太平之福
布誥天下咸使聞知
十二月十一日戊寅昭皇設大會于天安殿御寳床百官朝服進朝拜于庭下
昭皇乃降服勸進陳煚即皇帝位
改元見
中元年大赦稱鱔皇尋改文皇群臣上尊號曰啓天立極至仁彰孝皇帝
拜陳守度爲國尙父掌理天下事
守度曰今盗賊並起禍亂日滋
段尙㨿東阮嫩㨿北廣威大遠亦未削平
李家衰弱國勢傾危昭皇女主不克負荷託以二郎未諳國勢政事多鈌國祚𥘉開民心未服其禍不小
其雖叔父不識文字東馳西騖以扞盗賊不如且勸聖父權攝國政爲上皇後一二年天下一統復政二郎
群臣稱善勸聖父陳承居攝
史臣吳士連曰惠宗之世天下之蠱已深而人君非陽剛之主當國以柔懦之臣欲幹深弊之蠱其何能濟
况帝嬰惡疾治之弗効又無嗣子以承大統危亡之兆已先見矣
世傳李祖𥘉得天下車駕回古法幸扶董鄕寺有神人題詩寺柱曰一鉢功德水隨緣化世間光光重照燭没影日登山
自僧萬行以其詩進
李祖覧之曰神人之事不可曉也
世人傳誦莫識所謂
及李氏終以詩爲驗
盖自惠宗上至太祖八代而惠宗
名旵爲日登山沒影也
然則李氏之興天也其亡亦天也
右李朝九帝始太祖庚戌終昭皇乙酉共二百六十年
大越史記本紀全書卷之四終
大越史記本紀全書卷之五
陳紀
太宗皇帝姓陳諱煚先諱蒲為李朝低候正受昭皇禅在位三十三年遜位十九年壽六十歲崩于萬壽宫塟昭陵〇
帝寬仁大度有帝王之量所以䏻創業再統立紀張綱陳家之制度偉矣然䂓畫國事皆陳守度所為閨門多慙德矣初帝之先世閩人或曰桂林人有名京者求居天長即墨鄕生翕翕生李李生承世以漁為業
帝乃承之次子也母黎氏
以李建嘉八年戊寅六月十六日誕生隆凖
龍顔似
漢髙祖
時大八歲為李朝祗應局祗候正有從叔陳守度為殿前指揮使帝因得入侍宫中
昭皇見而悅之乙酉冬十二月十二日戊寅受昭皇禅即皇帝位改元建中
丙戌建中二年宋寳慶二年春正月󰀋昭皇為皇后改昭聖封陳守度為太師綂國行軍務征討事
廢李上皇居真教襌寺號惠光大師〇
二月定律令條例〇
遣陳守度領軍討阮嫩段尚及諸蛮
時承李朝之衰盗賊群聚傘圓山廣威山
諸蛮互相侵擾
阮嫩據北江段尚據洪州
守度調諸軍平之
時嫩尚兵勢猶強未易降服乃封嫩為懷道王分北江上下東岸等縣𭁈之亦約尚以王封刻期定盟尚不至〇
夏五月封弟日皎為欽天大王時甫二歲
受文武從官品級有差〇
六月以誕日為乾寕節〇
秋八月十日陳守度弑李惠宗於真教襌寺
先是李上皇嘗出逰東市百姓爭趍見之有慟哭者
守度恐人心懷舊生变遷居真教寺佯為奉事内實謹守
守度嘗過寺前見惠宗踞坐拨草守度曰拨則
拔深根
惠宗撥起拂手曰爾之所言我知之矣
至是令人排辨香花吿曰尚父使臣來請
李上皇曰我誦經罷當自盡
已而入寝房祝曰我家天下已㱕于汝〇猶弑我
今日我死異時汝之子孫亦猶是也
乃自縊于寺後園
守度令百官臨哭𮢶城南壁為門時人謂之剖門出柩就安華坊火化藏其骨於寳光寺𡨧㙮尊廟號曰惠宗
降惠后為天極公主嫁陳守度以諒州為湯沐邑
史臣吳士連曰三代之得天下也以仁
故大德
之君無積惡之甚者天末嘗遽絶之也
夏苟無桀商苟無紂傳祚盖未𠬠也
以周之末諸侯強僣而正統之傳綿綿然不絶者是其祖宗深仁厚澤有以及天下後世故也
李氏得國無愧三代傳世至惠宗無子且嬰疾盖先王之澤於是乎竭矣故陳氏得以取之
既取人國又弑其君不仁之甚也
厥後廢帝縊死元后見弑出乎爾反乎爾天道然也
雖無惠宗盟咀之言猶信焉守度以此為謀國盡忠殊不知天下後世皆指
為弑君之賊况又為狗彘之行哉
出李惠宗宫人及親戚女嫁諸蛮酋長〇
冬十月尊父承為上皇居左伴鶴橋坊附天宫國有大事則在内聽决
尊母黎氏為國聖皇太后一云保聖國母〇
詔民間使用省陌錢六十九文上供錢陌七十文〇
選天下淑女充宫人〇
命輔國太傅馮佐周權知乂安府許與人爵自佐職舍人以下詣闕奏聞
史臣吳士連曰予人以爵天子之權非人臣所
得預
馮佐州李朝舊臣非有出疆利國家安百姓可專之事而許專之許者聽者皆非也
陳家人臣知此道者唯國公興道大王乎
聖宗以其有大勳勞許專與人爵而未嘗與一人爵
當胡虜入寇之時握兵專制取粟於富人以給軍食然上與為假郎將不敢以真郎將與之丁亥三年宋寳慶三年試三教子謂儒道釋名承其業者〇
詔凣文書狀契用押手半紙法〇
宣盟誓條循李朝故事始定行之其儀每年四月四日宰相百官鷄鳴
時詣城門外昧爽進朝
帝御大明殿右廊門百官戎服再󰥭而退
各具隊仗騶從出城西門至銅皷山神祠會盟歃血
中書檢正宣誓書云為臣盡忠居官清白有渝此盟神明殛之
宣訖宰相點閘音鴨閉門也百官欠者罰錢五鏹
是日四方士女道傍觀聽如堵以為盛事
戊子四年宋紹定元年春正月拜欽天王日皎為郡王〇
二月以簿頭格試吏員〇
秋八月拜兄柳為太尉〇
閲定清化府帳籍故事每年春首社官今社長
開報人口謂之單數並依帳籍為定具出宗室文官文階武官武階從官軍人雜流黄男癃老不具附籍漂散之類
有官爵者子孫承蔭方得入仕富壮而無爵者充軍世為兵〇
九月試吏員以行移公文式謂之簿頭八格者充省院属事在二月〇
冬十月占城來貢〇
十二月阮嫩攻殺段尚尚既破因併其軍虜掠洪州男女財物牛馬
尚子文將家属來降
嫩威聲大振
守度憂甚分軍守禦仍遣使賫書稱賀加封懷道孝武王送玩蟾公主㱕之以隂
伺其動靜
嫩亦分衙帳以居之公主
以是不得通知
己丑五年宋紹定二年〇
元太宗窩闊台元年春三月日有食之〇
阮嫩病死
嫩既併尚軍自稱大勝王宴樂無度然知勢不两立欲以十月來朝猶豫未决
及病篤帝命内人問疾
嫩強飱騎飛馬以示健未幾死
麾下潘麻雷竊飛馬迯去不知所之
麻雷占城人轉貿哀牢嫩收為奴料敵制勝用兵如神
嫩既死天下㱕于一〇
遣使聘于宋宋封帝為𭴣南國王
庚寅六年宋紹定三年春三月考前代諸例定為國朝通制反改刑律禮儀凣二十卷〇
定徒罪有差中罪徒杲田宏者刺靣六字居杲社今日杲社耕公田每人三畝每年收粟三百升
徒牢城兵者刺項四字雜除昇龍鳳城草隷四廂軍〇
定京城左右伴坊倣前代為六十一坊
置評泊司
或有增加大羅城外四城門四廂軍輪守〇
改府路司置安撫使副二員〇
城内立宫殿摟閣東西廊廡
左聖慈上皇居之也右官朝當中御之也編國朝事務為國朝常禮十卷
秋七月詔凣獄監勾誦許取脚力錢依日程遠近〇
九月國聖皇太后崩追尊順慈皇太后
辛卯七年宋紹定四年春正月遣内明字阮󰘊榖宦官領當府諸兵扭當府乃其人所領之府兵扭猶言兵將也浚沉濠諸港自清化府至演州南界
功成陞󰘊榖輔國上侯〇
秋八月幸即墨行宫朝享先廟宴鄕老賜帛有差〇
上皇詔國中凣有驛亭皆塑佛像事之
先是國俗以暑熱多構亭子以歇行人垔以白粉號驛亭
上皇微時嘗憇于此有僧謂曰少年後當大貴
言訖
失僧所在
及得天下故有此命
史臣吳士連曰陳太宗此事與李太祖之萬行事〇
李陳崇佛之權與也
夫有識者凣事皆先見奚足為異哉
壬辰八年七月以後天應政平元年
宋紹定五年春正月初定朝儀封上皇子婆列為懷德王
初上皇微時娶婆列村女在西真縣有娠而見踈及生婆列上皇不之認
年長魁梧善武藝願為交跌隊
一日與隊人擊毬其人交跌扼婆列喉氣幾絶
上皇厲聲曰是我子也
其
人驚拜
即日認為子故有是命〇
二月試太學生
中第一甲張亨劉琰第二甲鄧演鄭缶第三甲陳周普〇
夏六月頒國諱廟諱
元祖諱李因改李朝為阮朝且絶民之望李氏也〇
秋七月二十二日改元天應政平元年〇
八月暴風民間疫癘多有死者〇
陳守度盡殺李氏宗室
時守度專政日久既弑惠宗李家宗室怏怏失望
是年冬諸李因拜先后于華林太堂守度潜作深坑築屋居上候至酒酣𭛁機並生埋之
按英宗時猶有李家族將且孚先不書此事未必有也故
有之癸巳天應政平二年宋紹定六年命馮佐周閲定乂安府諸名邑〇
皇太子鄭薨
按史法皇太子生必以年月日書薨亦然此止書薨者盖始生而𣨟失其月日也〇
大水
甲午三年宋端平元年春正月十八日上皇崩于附天宫壽五十一〇
秋八月二十八日塟龍興府壽陵陵在星罡鄕昭裕德三陵同廟號徽宗謚曰開運立極弘人應道純真至德神武聖文垂裕至孝皇帝〇
以太尉柳輔政󰀋為顯皇
史臣吳士連曰太宗之於兄柳欲尊異之故為是過舉
󰀋為顯皇名不正矣
夫名不正則言不順言不順則事不成
柳萌作乱之心未必不由乎此
拜守度為綂國太師知清化府事〇
加封李朝太尃馮佐周為興仁王関内侯范敬恩為太尃封保忠関内侯
乙未四年宋端平二年春正月雷震城内三十處〇
大赦
丙申五年宋端平元年春正月定内外文武官及宫殿陵廟名官俸例分税錢逐次頒給〇
二月定大臣官銜
凣宗室入政府或太師太傅太保太尉或司徒左右相國皆兼授檢校特進儀同三司平章事〇
夏六月大水决麗天宮
時顯皇柳知聖慈宫因大水乘船入朝見李朝舊妃逼通於麗天宫
廷臣劾奏因改其宫為賞春宫降顯皇為懷王
秋八月選儒生中科者入侍後為定例〇
冬十月以范應臣為尚書知國子院提調文臣從臣子弟入學
加封興仁王馮佐周為大王関内侯范敬恩為太尉賜大王冠服
丁酉六年宋嘉熙元年春正月詔凣造嘱書文契係田土揭借債錢書契証人押手前三行賣主押手後四行〇
納兄懷王柳妻順天公主李氏為順天皇后降昭聖為公主
時昭聖無子而順天懷娠國康三月陳守度與天極公主𡧸謀於帝曰宜冒取之以賴其後故有是命
柳於是聚眾下大江作亂
帝内不自安夜出城就安子山孚雲國師師太宗故交也居
焉
明日守度率群臣邀駕還京師
帝曰朕以幼冲未堪重寄父皇遽爾違背早䘮所怙不敢宅帝位以辱社稷
守度再三固請未𫎇俞𠃔乃謂眾曰凣乘興所在即是朝廷
遂表蕝山中此處天安殿彼處端明閣差人營造
國師聞之奏曰陛下宜速回銮毋使𢦤弟子山林
帝乃回京
二旬柳自度勢孤難以两立潜乘獨木舟假為漁者詣帝乞降
時帝在舶與之對泣
守度聞之直至御舶拨劎厲聲曰殺柳賊帝匿柳于舶倉卒謂守度曰奉乾王奉乾柳李
時舊號也來降耳仍以身當之守度怒甚投劎于江曰我是走狗耳安知爾兄弟之順逆乎帝和解之諭守度罷兵以安阜安養安生安興安󰘊之地為柳湯沐邑因封其地號安生王大江亂兵伏誅潘孚先曰三綱五常人之大倫太宗開基之主固當立法以垂後世乃聽守度之邪謀奪兄妻以為后旡乃斁彛倫以啓淫乱之端乎柳自是生嫌隙敢於作乱太宗養成其惡也或謂太宗不殺兄仁矣愚謂奪兄妻其惡
理未滅耳烏得謂之仁哉嘗觀陳裕宗淫乱聚麀未始不由太宗啓之也
史臣吳士連曰太宗冒取兄子為己子厥後裕宗憲慈皆以日禮為恭肃子致陳業幾墜其原𡸈無所自哉〇
群臣上尊號曰綂天御極隆功厚德顯功佑順聖文神武孝元皇帝〇
宴群臣於天安殿〇
二月移造靈光殿於東步頭號風水殿
凣車駕所幸駐蹕於此百官迎送必献檳榔及茶故俗呼茶殿
夏五月端午節吊屈原及古賢人如介子推者
每年是月皆󰁮行之
戊戌七年宋嘉熙二年春二月命綂國太師陳守度定清化府帳籍〇
秋七月大水决賞春宫〇
八月定王侯公主文武群臣宗室舟車之制〇
宴五品之上於八角殿
己亥八年宋嘉熙三年春正月復授馮佐周入内太傅遣㱕即墨鄕起造宫室殿宇二
〇月試太學生
中第一甲劉免王戞第二甲吳克第三甲王世禄〇
矯賢作乱〇
三月選丁壯為兵定上中下三等〇
秋八月矯賢伏誅
庚子九年宋嘉熙四年春正月命馮佐周營造清化府行宫五處〇
秋七月暴風大雨水地震〇
九月二十五日皇適長子晃生立為東宫皇太子
大赦〇
冬十月諒江守臣驛奏所部被北人虜掠民間財物
命侍臣裴欽徃北邉申理
辛丑十年宋淳祐元年春二月選有勇力諳武藝者充上都宿衛〇
夏四月旱各處山崩椰市地裂〇
秋
八月大水〇
九月詔諸司󰠣獄許取評泊錢評即󰠣也前有評司亦是也〇
冬十月北蛮寇邉
命督將范敬恩討之畧諸蛮峒而還〇
皇第三子光啓生太子晃同母弟也
國康其長兄也後並封大王
次則日永益稷昭文並封王又次則封上位侯
諸王長子則封王次則封上位侯永為定制〇
帝親征宋陵路永安永平等寨遂過欽廉等州自稱齋郎捨舶境内止以金鳳日光月光等舟而徃
州人不知其為帝皆驚走及知之乃絙紩鎖於江中以截水路
帝遂
返拔其鐵碇數十以㱕〇
馮佐周卒
壬寅十一年宋淳祐二年春二月定天下為十二路
置安撫鎮撫正副二員以治之
諸社󰀋設大小司社五品以上為大司社六品以下為小司社
或兼二三四社及社正史監為社官
造戸口單數
男子大者為大黄男小者為小黄男六十歳為老甚老爲癃老
其人丁有田土則出錢粟無田土者全免
田一畝二畝出錢一貫三畝四畝出錢貳貫五畝以上出錢三貫
田租一畝出粟一百升〇
夏四月命
親衛將軍陳閨擎將兵鎮守北邉攻畧憑祥路地方
初自元太宗崩後関再徃徃不通
如有使命惟正副二員從人二貟而已進貢方物其數若干緘封送至界首本處土官守𬋩領𮞏送
使人至京但上具本柬奏貢物無至者
至是命將守禦攻畧始得與宋通好〇
五六月旱録因大赦〇
秋七月雨免田租之半〇
九月庚辰朔日食〇
冬十月占城來貢〇
十二月黄龍見
癸卯十二年宋淳祐三年春正月令諸路官修寫民簿
其二月完畢〇
二月營城内號龍鳳城及重修國子監〇
夏六月命員外郎張疋󰠣都衛府諸獄〇
秋八月大水决大羅城〇
冬十月選補諸軍部調役
甲辰十三年宋淳祐四年春正月分命文臣任天下諸府路
凣十二處府有知府路有通判州有漕運使副主漕運使
定制律諸格〇
三月授馮佐周父馮佐湯為左街道籙爵㪚郎
時凣王侯授僧道官則呼左街盖不使齒諸朝列
左街僧道之極品
非通
練本教則不妄與
今以命佐湯是優禮也〇
冬十月定百官内外任及宿衛官俸
乙巳十四年宋淳祐五年春正月帝幸應豊行宫今建興府是也〇
秋八月大水决清潭堤〇
冬十二月暴風大雨三日江水漲溢蛇魚多死
丙午十五年宋淳祐六年元定宗貴由元年春二月定諸軍選壮者充四天四聖四神軍
天長龍興等路為内天屬天剛章聖供辰
洪快二路為左右聖翊
長安建昌等路為聖翊神策
其餘充禁衛禁軍
三等充掉兒
團隊一作鋒隊〇
三月閲文武内外各宫
十五年一閲定十年加爵一級十五年加聀一等其官鈌員則以正兼副正副亦鈌則以他官轄之待考满始授本聀是
時國家無事人民樂康居官者久於其聀在舘閣者十年出身在省局者十五年出身宰相則擇宗室賢䏻有道藝通詩書者為之〇
夏五月龍隊山塔頽〇
秋七月定大比進士以七年為凖〇
冬十二月以張𫎇為御史大夫
𫎇清化有䧺才丁未十六年宋淳祐七年春二月大比取士
賜狀元阮
賢榜眼黎文休探花即鄧麻羅
太學生四十八名出身有差
初壬辰己亥二科惟以甲乙為名未有三魁之選
至是始置焉〇
夏四月地震〇
秋八月試通三教諸科
吳瀕茶路人中甲科陶演黄歡清化人武渭父洪州人等中乙科
戊申十七年宋淳祐八年春正月改徽宗廟號曰太祖廟壽陵曰徽陵〇
三月令諸路築堤防水名曰𣇄耳自原頭至海岸以遏洪水漲溢
置河堤正副使𬋩督之
所築之處視民田地度其所築依價還錢
𣇄耳之築自此始〇
夏四月造臨波橋於真教禪寺跨玩蟾池抵景靈宫太清觀極其奢麗六
六月順天皇后崩追尊顯慈順天皇太后〇
遣風水者適觀天下山川有王氣之處用方術厭勝之如清化𮢶婆醴江椎昭舶山之類其塞溪港開阡陌不可殚紀
從陳守度之言也
史臣吳士連曰自有此天地已有此江山而天氣之運聖人之生有其數焉
天氣自此而南終於南則復北
聖人百年而生盈其數而復始
時
或遲速踈數而不齊大畧然也何有於江山借曰江山有厭勝之術天氣之運聖人之生厭勝有何術乎如秦始皇知東南有天子氣數遊以厭之漢髙猶興終不䏻勝也
己酉十八年宋淳祐九年春正月重修延祐寺詔仍舊貫大赦〇
夏四月壬寅朔日食〇
秋七月大雨雹
庚戌十九年宋淳祐十年春三月地震
詔天下稱帝為國家改都衛府為三司院曰奉宣清肃憲正等院
夏五月詔詞訟案成與審刑院官共擬定罪〇
以黎輔陳為御史中相知三司院事〇
秋七月以明字劉免為清化府路安撫使
辛亥二十年二月以後元豊元年宋淳祐十一年元憲宗𫎇哥元年春二月改元元豊元年〇
上親寫銘文賜諸皇子教以忠孝和遜温良恭儉〇
以天城長公主嫁忠誠王
缺名安生王子國峻奪之
公主㱕于國峻
是月十五日帝設大會七日夜〇合䯻圖及百戲縱朝也遊觀欲令天城與忠誠合䯻
先遣天城公主居仁道王第因道王乃忠誠王父國峻欲求配而無由夜間乃潜入
天
城公主所居通之
瑞婆公主太宗姊國峻姑養國峻為子隨叩殿門告急閽者馳奏
帝問其故瑞婆曰不意國峻狂妄夜入天城所居
仁道已拘執之矣
恐遇害願陛下下垂憐差人救救
帝亟命内人就仁道第
至寂然遂入天城所居見國峻在焉
仁道方知之
明日瑞婆進生金十盤奏曰急遽不䏻供僃禮物
帝不得已以天城公主下嫁國峻以應天田二千頃還忠誠王聘禮
史臣吳士連曰王姬下嫁必使同姓諸侯主之
禮也
太宗以天城公主下嫁忠誠王而公主㱕于興道王婚姻不正甚矣
然則是禮也無主之者󰊹掌禮𡸈容無主
盖帝於夫婦之道不正故其臣子效之也
且婚姻不於異姓而於同姓惟陳氏為然失禮之中失禮焉
帝賜宴内殿群臣皆預及醉坐者皆起攔手而𰙔
御史中相後改中尉陳周普隨人攔手然不他𰙔但云史官𰙔云爾史官𰙔云爾
厥後宴席有負籜音託笋皮也槌行酒令則愈麄矣
史臣吳士連曰觀此雖見當時軍臣同樂不拘禮法亦風俗之简質然無節矣
有子曰知和而知不以禮節之亦不可行也
御史諍臣聀當䋲紏不言則己乃與之同流惡在其為朝廷綱紀哉〇
夏四月安生王柳卒年四十一加大王王
范敬恩卒
敬恩舊李朝太尉䦕内侯壬子元豊二年宋淳祐十三年春正月帝親征占城命欽天大王日皎為留守
占城自李氏衰弱常以輕舟
剽掠沿海居民
帝即位懷之以德遣使徃諭雖常入貢而復乞故地且有窺覦之意
帝怒故有親征之役〇
冬十二月獲占城主妻布耶羅及其臣妾人民而還或云獲占城主布耶羅非也若果然文休作史記何不引與擒乍斗並稱哉今從孚先為是癸丑三年宋寶祐元年夏四月以欽天大王日皎為太尉
六月立國學院塑孔子周公亞聖書七十二賢像奉事〇
秋八月立講武堂〇
九月詔天下儒士詣國子院講四書六經
甲寅四年宋寶祐二年夏五月定宗室文武百官輿服
騶從有差
自宗室至五品官皆得轎馬紙
鴉宗室則鳳頭轎朱添
相國則鸚鵡轎黑添紫盖
三品以上雲頭青盖四品至六品平頭轎
五品以上青盖六七品皂紙盖騶從多者千人少者百人
時王侯多以手搏及獨行盗為勇
武威王唯太宗之子亦為之
一日武威手搏於東步頭帝微行見之曰肥而晢者誰也捉來以供使令
武威聞之乃迯〇
六月鬻官田每一靣錢五鏹時謂鏹為靣許民人賣為私
冬十月賜范應夢錢使自閹入侍
初帝夢出遊見神人指一人謂曰此人可為行遣
夢覺不知何人
一日朝󰰾幸城外見一男子從學于城之南門形貌酷似所夢人
召問之應對如夢中聞所語
欲授以行遣而難之仍賜錢四百鏹使之自閹
賜名應夢後累遷為行遣
盖倣李朝用李常傑李常憲舊例也
丁卯五年宋寶祐三年春三月命劉免培築清化名處河堤〇
夏四月選散官為諸路河堤正副使
農𨻶
督軍築堤岸决滆渠以防水旱〇
皇弟六子日燏生
先是太清宫道士名甚為帝祈嗣拜章畢奏曰上帝既𠃔章奏即命昭文童子降生住四紀矣
已而後宫有娠果生男两膊有文曰昭文童子字頗明顯
因以昭文為號
即日燏年長其文始消
至四十八歳卧病月餘
諸子為之設樵請减己壽以延久齡
道士拜章畢起曰上帝覧章笑曰何乃恋俗久留乎
然其子誠孝何𠃔再與二紀
病乃瘳
後日燏卒年七十七則周六紀有五年矣
史臣吳士連曰道士𥬉嗣之事以為信然耶則天道遠不可得而
知以為不然耶則誠心所感無遠而弗届
然道士於伏拜侯命之時天或形於夢寐以告之也
夫理數相倚理生於數數亦未水不生於理命之脩短數也心之孝誠理也
或曰道士䏻攝性飛昇愚未之信也
五月種菴蘿五百丈自洪洼至狗神𣇄耳〇
秋八月大水上遊西湖〇
冬十月幸天長府行宫
丙辰六年宋寶祐四年春二月大比取士
賜京状元陳
國扐寨状元張燦榜眼朱馨探花郎陳淵太學生四十三名京人四十二名寨人一名出身有差
國𥘉󰁮人未分京寨中魁者賜状元
至是分清化乂安為寨故有京寨之别殿
閏三月鑄鍾三百三十口〇
夏五月雷震天安殿又震太清宫天尊像仆地折一指
浚蘇歷江〇
秋七月武成王尹挈家出亡宋
思明府土官黄炳執送㱕我
尹安生王子顯慈所生也安生有釁於國家及顯慈崩失勢故亡之此國帝賞炳金帛
由是関隘益加嚴謹
丁巳七年宋寶祐五年春二月黄炳挈家詣闕進其女
納之󰀋為惠肃夫人〇
秋八月㱕化寨主何屈驛奏元使來〇
九月詔左右将軍将水步軍禦邉受國峻節制〇
冬十一月令天下脩繕噐械〇
十二月十二日元将兀良合䚟多切改犯平厲源
帝自将督戰前󰱆矢石
官軍少却帝顧左右惟黎輔陳即黎秦單騎出入賊陣顔色自若
時有勸帝駐驛視戰者
輔陳力諫曰今陛下特一孤注耳宜避之𡸈可輕信人言哉帝於是退次瀘江
輔陳為殿賊兵亂射
輔陳以舟板翼之得免
虜勢甚盛又退保天幕
江從帝議及機密人鮮有知之者
帝御小舟就太尉日皎船問計
日皎方靠船坐不䏻起惟以手指點水寫入宋二字於船舷
帝問星罡軍何在星罡日皎所領軍對曰徵不至矣
帝即移舟問太師陳守度
對曰臣首未至地陛下無煩他慮
史臣吳士連曰日皎同姓大臣冦至怯驛無扞禦之策又導其君以出寓之方将焉用彼相哉
二十四日帝及太子御樓船進軍東步頭逆戰大破之
元軍遁㱕至㱕化寨
寨主何俸招集蛮人
襲擊又大破之
時元人新取雲南游兵畧之無攻取意當時謂之𫢋賊
賊退賜俸侯爵〇
免小校黄巨陀罪
初帝賜左右食菴蘿不及巨陀
及元軍至東步頭巨陀乘輕舟遁去
至黄江遇皇太子逆流而上巨陀󰘌岸避之
船勢甚急官軍大呼問元軍何在巨陀應曰不知汝等當問食菴蘿者
至是太子請寘之極刑以懲人臣之不忠者
帝曰巨陀罪甘赤族然古者有羊斟不預羊肉至敗鄭師
巨陀之事予之過也免死許擊賊贖罪〇
時帝親率六
師禦冦
掌印官倉卒藏宝玺於大明殿梁上但帶内密印隨行
途中印又亡
軍中文書無印帝命工刻木為之
及駕回京又有進亡印者所藏宝玺依然猶在
戊午八年三月以後聖宗紹隆元年宋寶祐六年春正月朔帝御正殿朝百官
百姓安堵如故
定功行封授黎輔陳御史大夫仍以昭聖公主㱕之
曰朕非卿𡸈復有今日
卿其勉之共成厥終
史臣吳士連曰陳朝君臣瀆夫婦之偷又於斯
見之矣
遣使通好于宋〇
遣黎輔陳周博覽如元
時元使來索歲幣增其職貢紛紜不定
帝命輔陳徃以博覽副之
卒定三年一貢為常例〇
二月二十四日帝傳位于皇太子晃遜居北宫
太子即皇帝位改元紹隆元年
大赦
稱仁皇尊上皇曰顯堯聖壽太上皇帝
史臣吳士連曰自夏禹傳子之後父崩子繼兄殁弟乘未為常法
陳氏家法乃異於是子既長
即使承正位而父退居聖慈宫以上皇稱同聽政其實但傳大噐以定後事僃倉卒爾事皆取决於上皇
嗣主無異於皇太子也然則於道得乎盖取乾退居西北而震進出東方之意
然未至於耄期倦勒不可也
曷若繼承如三王以正其始終之為愈
孟子曰遵先王之法而過也未之有也
群臣上尊號曰憲天體道大明光孝皇帝〇
秋八月暴風報天㙮頂落〇
納安生王弟五女韶為
天感夫人尋󰀋為后〇
冬十一月十一日皇長子昑生昑丘錦切封弟光啓為昭明大王
聖宗皇帝諱晃太宗適長子也母顯慈順天皇太后李氏因太宗夢上帝授以寶劎后遂有娠以天應正平九年庚子九月二十五日午時誕生尋立為皇太子太宗遜位遂𡸈大寶在位二十一年遜位十年壽五十一歲崩于仁壽宫塟裕陵
帝三忠孝人恕尊賢重道父作於前子述扵後陳定基業固矣然優游三昧探
?一乘非帝王之善治也紀未紹隆二年宋開慶元年春正月陳守度夫人靈慈國母陳氏薨陳氏稱國母者本前吳夫人號即后
也
太宗以靈慈嘗為李惠宗后不忍以公主稱故封為國母亦后之别
各其輿服僕御視后
史臣吳士連曰靈慈𥘉㱕李惠宗非正也後㱕陳守度失節也
然而其女昭皇禪陳順天又為太宗后生聖宗
安生與太宗生釁靈慈調之使和再為兄弟如𥘉
及元人間道入冦京城失守靈慈在黄江保眾皇太子宫嬪妃主及諸將妻子免於盗賊又按驗諸家舟船之匿車噐者盡送于軍
其相陳家内治之功為多而報李氏則
蔑如也
是知天之生靈慈乃所以啓陳跡似𡍼山興夏而德則非也
天之變道有如此者微哉〇
夏六月以阮介勳為大行遣尚書左輔黎輔陳為水軍大将軍〇
秋七月拜謁山陵
置山陵官及封先帝宫嬪以奉祀〇
九月以誕日為興天節〇
冬十月四日上皇御北宫即聖慈宫百官朝賀
庚申三年宋景定元年元世祖忽必烈中綂元年春三月戊辰朔日食二十五日日重暈内經黄色
辛酉四年宋景定二年元中綂二年春正月選諸路丁壮為兵
餘𠑽各省院局色役及各府路縣選鋒隊〇
試吏員以書筭中者𠑽内令史掾吏太醫太祝各司考試精通本藝者除本職〇
夏六月元遣禮步郎中孟甲員外郎李文俊齎書來諭
其畧曰安南官僚士󰱃凣衣冠禮樂風俗百事一依本國舊例不須更改况髙麗國北遣使來請已下詔悉例此例除戒雲南边将不得𢫔興兵甲侵撂疆埸撓乱人民宴尔國官僚士
?各宜安治如故孟甲等于聖慈宫遣通侍大夫陳奉公諸衛寄班阮琛貟外郎阮演齎書如元通好
元封帝為安南國王賜以西錦三金熟錦六〇
以昭明大王光啓為太尉時帝兄
國康年長然乃常才故相光啓
史臣吳士連曰陳家之制王侯皆居鄕第朝覲赴京事畢還第如國峻之於萬刼守度之於玃鄕國頊之於至靈是也
及入為相始總天下事
然但持大綱權㱕行遣
輕者反重而重者反輕然而不重煩以事亦保全之意
且如元豊丁巳胡虜入冦王侯亦率家僮及鄕兵土豪為勤王之師
天定之变又率村庄人為龍袋之迎亦壮維城之勢也
壬戌五年宋景定三年元中綂三年春二月上皇御即墨行宫
大酺鄕老自六十歲以上各賜爵二資婦人絹二疋
改即墨鄕為天長府宫曰重光宫又别構嗣君來朝所御之宫曰重華宫
又建佛寺于重光之西曰普明寺
是後諸帝遜位皆御是宫因置两宫色役以僃供奉又置留守官掌之〇
三月詔諸軍造戰噐戰船水陸習陣于白鶴江九浮沙〇
秋九月錄囚北冦來時降元者不原〇
占城來貢〇
冬十一月元使馬合部等十人來問慶賀禮〇
十二月
大風雨
癸亥六年宋景定四年元中綂四年春正月遣殿前指揮使范巨地陳喬如元
元帝優詔許三年一貢〇
二月雨雹〇
三月大震天安殿〇
夏四月以黎居為清化寨主〇
秋七月守度廵諒山江元九
九月疫作〇
冬十二月暴風大雨〇
宋思明府土官黄炳進方物仍将部属千二人來附
甲子七年宋景定五年元至元元年春正月太師陳守度卒
年七十一贈尚父太師忠武大王
守度𨿽無學問然才畧
過人仕李朝為眾所推
太宗之得天下者皆其謀力也
故為國倚重權移人主
時有劾之者見太宗垂涕曰陛下幼冲而守度權移人主将如社稷何太宗即命駕幸守度第仍執劾者從具以所言諭之
守度對曰誠如所言
即以錢帛與之
靈慈國母嘗坐肩輿過禁階為軍校所遏
回第泣謂守度曰媪為公婦而軍校輕慢如此
守度怒令捉之
軍校以為必死
及至守度靣詰之
軍校具以實對
守度曰汝居卑職而䏻守法我有何言
賞以金帛而遣
之
嘗定戶口國母私求一丁為勾當守度頷之户感切以頭點應也識其姓名貫址
及閲定其社問某何在其人欣然趍進
守度曰汝以公主故得為勾當非他勾當可比當則一足趾使與他别
其人哀呼請辝久之乃釋
自是無敢私謁者
太宗嘗欲以守度兄安國為相
守度曰安國臣兄也如以為賢則臣請𦤶仕如以臣賢於安國則安國不可󰁮
若兄弟並相則朝廷之事将如之何乃止
守度𨿽為宰相而凣事罔不加意
以此䏻輔成王業而令終也
太宗
嘗製生祠碑文以寵異之
然而弑君烝后之罪難逃於後世矣〇
二月彗星見東北〇
三月以欽天大王日皎為相國太尉總天下事
時帝拜日皎太師固辝不受盖慙寫船舷之事也
帝𨿽𠃔其辝太師之請而加相國二字為相國太尉〇
秋七月六日上皇宴群臣於延賢殿
宴未終忽有彗星見東北長竟天
上皇出視之曰予觀其光芒甚大其尾甚長非我國之灾
復命終宴
是年冬十月宋帝崩
乙酉八年宋度宗禥󰦭淳元年元至元二年春二月占城國遣使
來貢〇
三月改京師評泊司曰大安撫使
𥘉制安撫使歷任各路满考則入為天長安撫使又餘考則餘帶審刑院事水得為京師安撫使〇
秋七月大水决機舍坊
人畜多溺死
大赦〇
皇子德曄生
丙寅九年宋󰦭淳二年元至元三年春正月占城使臣布星布弘布突來貢〇
二月元遣耨剌丁來吿曰吾昔遣使通好執事迷而不反
我是以有徃年之師
帝遣楊安養武桓如元報聘〇
三月大比取士
賜京状元陳固寨状元白遼榜眼缺姓名探花郎夏儀太學
生四十七名出身有差
遼乂安人性明敏強記讀書千行俱下
時上相光啓𬋩乂安遼為門客竟不仕〇
二月東海路水軍廵邉在烏雷山因知元來侵之期〇
冬十月詔土侯公主駙馬帝姬召集漂散無産人為奴婢開墾荒閑田立為田庄
王侯有庄貫自此始
丁卯十年宋󰦭淳三年元至元四年春二月占城來貢〇
三月定皇宗王侯公主正派玉牒封𦹥號金枝玉葉三世孫得封侯郡王四世孫賜爵明自五世孫上品
爵依五服圖〇
夏四月選用儒生能文者𡍼〇閣省院
時鄧繼為翰林院𭓇士杜國佐為中書省中書令皆文𭓇之士也
舊制非内人不得為行遣未嘗用文𭓇之士
文𭓇得柄用自此始〇
五月封弟益稷為昭國王
益稷上皇次子聰明好𭓇通經史六藝文章冠世
𨿽小技如蹴毬圍碁無不精諳
嘗開𭓇堂于第之右集四方文士習𭓇給以衣食造就成才如旁河莫挺之洪州裴放等二十人皆資用於世〇
秋八月詔定軍伍軍三十都都人十人
選宗室通武藝明兵法者管之封
封弟日燏為昭文王〇
楊安養等自元還順齎元帝回答禮物壬辰十一年宋󰦭淳四年元至元五年春正月帝嘗謂宗室曰天〇者祖宗之天下承祖宗之業者當與宗室兄弟同享富貴𨿽外以天下奉一人之尊而内則與卿等骨肉同胞憂則共憂樂則共樂卿等當以此語傳之子孫使久勿忘則宗社萬年之福也至是詔宗室王侯朝󰰾入殿内及蘭亭與之飲食或日暮不出則設長󰥺大被連床同宿以篤发愛之情
至於朝賀賓客宴筵大禮則正位次尊卑等級
是以當時王侯莫不和睦敬畏無狎昵驕矜之失〇
夏六月大旱
外戚李吉犯坐天安殿寶座
鞠治有狂疾杖而釋之〇
秋七月大水〇
相國太尉日皎卒年四十四贈相國太師〇
冬十月帝與兄靖國大王國康戲於上皇前
上皇著白木綿服
靖國作胡人舞上皇解衣與之
帝亦作胡人舞以請
靖國曰最貴者皇帝之位下臣不與二郎爭
今至尊賜臣微物而二郎欲奪之乎上皇大笑曰汝視帝位
與賤服不相
上下賛羡久之乃與靖國其父子兄弟之間和樂如此〇
大饑
己巳十二年宋咸淳五年元至元六年春二月占城進白象〇
夏五月地裂星流〇
六月旱
綠囚
雨
至秋七月民始得耕種〇
八月大水〇
九月󰥭靖國大王國康為望江驃騎都上将軍〇
冬十月少熟〇
十二月元使籠海牙來諭邉事
帝遣黎陀丁拱垣如元
庚午十三年宋咸淳六年元至元七年春三月靖國大王國康起第於演州廊廡周廻壮麗過常
帝聞之使人徃
觀
靖國惧乃塑佛像居之今桶寺是〇
夏四月占城來貢〇
秋七月大水
京師街巷多以舟筏行
九月帝幸天長行宫辛未十四年宋咸淳七年元至元八年春正月綠囚〇
二月朔地震〇
三月拜昭明大王光啓為相國太尉總天下事〇
是歲𫎇古建國號曰大元遣使來諭帝入朝
帝辝以疾不行
壬申十五年宋咸淳八年元至元九年春正月翰林院學士兼國史院監脩黎文休奉勑編成大越史記自趙武
帝至李昭皇凣三十卷上進
詔加奬諭〇
夏四月元使兀良來諭問銅柱舊界
帝命貟外郎黎敬夫會勘
言馬援所立銅柱歲久埋没泯無蹤跡〇
六月二十三日未時日盪〇
遣童子杜野木如元〇
冬十月詔求賢良明經者為國子監司業能講諭四書五經之義入侍經幄
癸酉寶符元年宋咸淳九年元至元十年春正月朔改元〇
三月十九日雷震大興門外七處〇
冬十一月以仁肃王鑽為入内判大宗正府大宗正
甲戌二年宋咸淳十年〇元至元十一年秋七月大水〇
冬十月宋人來附
先是宋國〇居江南元人徃〇侵伐至是以海船三十艘装載財物及妻子浮海來蘿葛原至十二月引赴京安置于街𡟱坊自號回鷄盖我國呼宋國為鷄國以宋有段子藥材等物置賣為市故也國
十二月󰀋皇長子昑丘錦切為皇太子納興道王長女為太子妃〇
選天下儒學有德行者入侍東宫〇
以黎輔陳為少師兼儲宫教授
以阮聖訓阮士固等𠑽内侍學士輔陳愛州人上親寫詩以訓皇子并制貽後綠二卷
乙亥三年宋恭帝顯德祐元年元至元十二年春二月大比取士
賜状元陶椒榜眼缺姓名探花郎郭忍太學生二十七名出身有差
前丙辰丙寅二科分京寨状元至是又併為一〇
夏六月庚子朔日有食之既〇
冬十一月北邉将臣驛奏元人廵邉相視地勢〇
遣黎克復黎粹金如元
丙子四年宋德祐二年五月以後宋端春宗景炎元年
元至元十三年二月遣陶世光徃龍州以買藥探元人情状〇
三月日中有黑子如鷄卵大相盪久之〇
有星鬪于中天一星隕〇
夏四月元世祖平江南遣合散兒海牙
來諭以調民助兵等六事
帝皆不咱〇
秋九月十七日皇長孫烇七遠歹生立為皇太孫未幾立為東宫皇太子
丁丑五年宋景炎二年元至元十四年春二月帝親征稔󰜏羅洞蠻獠生擒部黨千餘人而還〇
夏四月朔上皇崩于萬壽宫
先是上皇如御堂忽見蜈蚣綠御衣
上皇驚以手拂之墜地鏗然有聲視之乃鉄釘也占之曰是乃丁年之兆
又嘗戲命明字阮墨老内觀驗其休𠧨
墨老明日奉曰見一方函四邉皆有
月字函上有一針一梳
上皇又占曰函棺也四邉月字是四月也針能入物是入棺也梳踈也
是與汝等相踈也
又時當偎𠐞俳謔每有速至初一日番代之語上皇又占曰是初一日晏駕也
前年上皇忽一日謂左右曰明年四月予必死
至是果然
史臣吳士連曰禎祥妖孽唯誠者為䏻先知故易大傳言象事知噐占事知來
必在説諸心研諸慮之後太宗之知來日占事也
苟非理明心誠而因事臆度焉
以取必未有不取禍於其後
也
此讖記術数之學所以有異於聖賢𩿨學也󰊹五月大水
地裂七丈未祥其處畜産魚虫多死〇
冬十月四日塟昭陵廟號太宗謚曰綂天御極隆功荗德顯和佑順神文聖武元孝皇帝
史臣吳士連曰裕宗賛太宗詩曰唐越開基两太宗彼稱貞觀我元豊建成誅死安生在廟號𨿽同德不同
太宗之德所以至是者𨿽其孝发出於天性亦靈慈國母調
和之也
其奪兄之妻亦出於靈慈與守度自陷過𠧨既有以導之而隱忍安全又有以導之者
盖其有天資之羙而未𭓇者也
及春秋髙而理明德進其有得於聖𭓇者也󰊹上皇崩之日韶陽公主上皇次女名翠也方坐蓐忽聞鐘聲連響曰得非不諱耶左右紿之不聽乃慟哭長號瞑目而逝
先是上皇弗豫公主時已嫁上位文興侯缺名數遣人問起居左右皆以平復無事對
及聞鐘聲慟哭長號而逝
國人傷之
時威文王
遂尚尚皇女瑞寶公主
好學䏻詩
有詩句云頗笠五湖荣佩印桑麻󰰿野勝封侯自號岑樓有岑樓集行于世帝嘗問官家字義封曰五帝官天下三王家天下故曰官家帝嘉其博識不幸早卒年二十四國人惜之戊寅六年宋景炎三年五月以後帝昺祥興元年元至元十五年春二月民多疹痘死〇
時京城民家常夜失火
帝出城觀救火内書家段穹從之
帝命點視救火且檢其先至
者穹皆按其頭目史坐
點畢奏曰某先至某後至
帝曰何以知之對曰臣按其頭有汗濡髮而塵灰
匿者是先至而力救者也
頭髮無汗而塵灰揚者是後至不及救者也
是以知之
帝以為䏻遂有意擢用英宗時穹為檢法官凣准獄英宗問故事穹必引舊獄為証多至五六案英宗嘉其聰敏而強記寄
封次子德曄為佐天大王〇
三月黎輔陳夫人昭聖公主李氏薨
昭聖下嫁輔陳二十餘年生男上位侯宗女應瑞公主珪
至是年六十一薨〇
夏田禾不熟〇
六月有大星南流隕海中小星千餘遀之聲如雷數刻乃已〇
秋八月地震三度牛畜死〇
冬十月二十二日帝禅位于皇太子昑
昑即皇帝位稱孝皇尊上皇號曰光堯慈孝太上皇帝尊天感皇后為元聖天感皇太后
羣臣上尊號曰法天御極英烈武聖明仁皇帝〇
元帝聞太宗崩意欲圖我遣禮部尚書柴椿即柴荘鄕來
時我國使黎克復回遇元兵平宋道由湖廣還國
椿𭁈之偕來托以帝不請命而自立為辝諭使入朝
帝不咱遣鄭廷瓚杜國計如元
元留廷瓚不遣還
仁宗皇帝諱昑聖宗長子母元聖天感皇太后以元豊八年戊午十一月十一日誕生得聖人之精道貌之粹紫磨疑色体質輝全神氣光彩两宫奇之命曰金仙
童子在肩上有點痣故䏻擔當大事焉在位十四年遜位五年出家八年壽五十一歲崩于安子山卧雲庵㱕塟德陵〇
帝仁慈和易固結民心重興事業有光前古真陳家之賢君也然游心釋典𨿽曰超詣而非聖人中庸之道也己卯紹寶元年宋祥興二年元至元十六年春正月朔改元
大赦〇
占城使制䏻吒葉來貢
制䏻等願留為内臣
不納〇
立妃陳氏為皇后〇
原人襲宋軍于厓山
敗之宋左丞相陸秀夫負宋帝入海死後宫諸臣從死者甚眾
越七日屍浮海上者十餘萬人
宋帝屍在焉
星隕于海之應也
是歳宋亡
史臣吳士連曰天地之間陰陽二氣爾
人君𦤶中和則天地立焉萬物育焉而其氣和
苟或陰氣盛而妄于陽則天地必為之示變焉
故變示於前而徵應於後
當是時也日食日盪地裂雨雹星流皆陰盛于陽之氣
非臣子謀君父則夷狄侵中國之兆
凣有國者謹天戒盡人事回天变之道也
宋既天变不可回而我越尋有胡虜之侵幸而君臣協謀兵民戮力卒除北冦而成大定之功
故曰謹天戒盡人事回天变之道也
冬十月以誕日為壽天節
庚辰二年元至十七年元春正月分木又絹尺同一樣〇
二月閲定天下帳籍及諸色役〇
冬十月大熟
快路茶橋田禾两穗杜
杜克終弟杜天覷七虚切與人訟情理俱屈
其人邀駕陳訴
帝問獄官
對曰獄案已成但刑官退託不准定耳
帝曰此畏避克終也
即於道上使内書火正掌陳䧺韜兼檢法官准定天覷果曲
青衫青衫宦官之稱檢法自䧺韜始
史臣吳士連曰訟人有屈得輕易陳訴刑官滯
訟不聞詰責之言宦侍内臣濫冒法官之隽帝之此舉三失隨之然而民情得以上達御
下寕失於寬滯訟得以决遣亦見其忠厚之意焉
沱江道鄭角密叛
命昭文王日燏諭行之
時日燏領沱江道密及所属軍至鄭角密使人詣營𦤶疑曰密不敢違命
倘恩主以單騎來則密降矣
日燏從之以五六小童同行
軍士止之
日燏曰彼若背我則朝廷猶有他王來
及至砦蠻人列圍數十重並持刀鎗内向
日燏直入登砦
密延坐
日燏通諸
國語各諳其俗與密手食鼻飲
蠻人大喜
日燏還營密率家属諸營降
眾皆悅服不遣一鏃而沱江平
及還闕以密及其妻子見帝
甚嘉之既而許密回家留其子在京
日燏深加愛撫為請爵于朝賜上品入侍養魚池
後亦許回家
辛巳三年元至元十八年春正月二十九日皇子國頊生
遣從叔陳遺愛即陳隘螠黎目黎荀如元
元立遺愛為老侯授目為翰林學士荀為尙書復
使柴椿以兵千人護送還國
椿踞傲無禮騎馬直入𦍌明
門
天長軍士止之椿以馬鞭擊傷其首
至集賢殿見帷帳張設方下馬焉
上命光啓詣舘疑見椿髙卧不出
光啓直入房内亦不為起
興道王國峻聞之奏請詣舘觀彼所為
時國峻以剪髮服布衣矣
至舘入房椿起揖延坐
人皆驚異殊不知剪髮布衣乃北和尚状也
坐定𣼕茗𣼕音藥出之也音酩晚取者茗與之飲
椿從者執箭立國峻後鑽其首流血
國峻色不變
及回椿出門送之〇
立學于天長府禁天属鄕人不得入學
陳家舊例天属軍士不得習文藝恐氣力餒也
壬午四年元至元十九年春二月占城遣布婆麻各一百人來進白象〇
夏四月陳遺愛等使回〇
六月治判首陳隘等罪徒
隘天長󰏴甲兵黎荀徒宋兵〇
秋八月諒江守臣梁蔚驛奏元右丞相唆都領兵五十萬聲言假道征占城實則來侵〇
時有鱷魚至瀘江帝命刑部尚書阮詮為文投之江中
鱷魚自去
帝以其事𩔗韓愈賜姓韓詮
又䏻國語賦詩
我國賦詩多用國語實自此始〇
冬十月帝幸平灘駐蹕陳舍灣會王侯百官議攻守之策及分守
要害
以仁惠王陳󰆑餘為副都将軍
𥘉元人入冦仁惠王陳󰆑餘乘間襲擊上皇嘉其智畧立為天子義男
後討山蠻大㨗拜骠騎大将軍
驃騎将軍非皇子不得󰆑餘以天子義男故有是命
仍自侯秩累遷紫服上位侯權為判守
與天瑞公主私通
時興武王𪩘以國峻之子尚天瑞公主且有戦功
上恐巻國峻意乃使人杖殺󰆑餘於西湖又戒毋大痛使不至死
尋詔奪官爵没其貲産不一撮遺
至灵州本上相陳傅説物故󰆑餘保焉
󰆑餘退居
至灵與賤卑賣炭為業時上舶住平灘度潮退風急有大船載木炭其舟師戴草笠穿短褐上指謂侍臣曰彼非人惠王乎即命小船追至大灘港口及之軍校曰舟師帝命召汝󰆑餘曰老翁是買賣人何事見召軍校還具以實聞上曰是仁惠也知常人必不敢語此又命内侍召之󰆑餘著短褐戴草笠上曰男兒到此極矣詔免罪󰆑餘上船拜謝上賜御服坐次諸王下公侯上同論公事多脗合至是十月復以󰆑餘為副将軍然竟不䏻改前愆
又時帝以𢙇文侯國瓚𢙇仁王𡺅並年幼不許預議
國瓚内自𢙇愧憤手握柑子不覺碎爛
及退率家奴及親属得千餘人脩戰噐戰船題破強敵報皇恩六字于旗
後與賊對陣身先士卒賊見之退避無敢當其鋒者
及卒帝深歎惜親為文祭之又加贈封以王爵〇
以太尉光啓為上相太師
仃拱垣為翰林學士奉旨
癸未五年元至元二十年春正月靖國大王國康進金龜状如大𧕚背上有七星胷有宂字腹有王字〇
二
月治上位侯陳老罪咱老贖罪錢一千關鏹徒為兵陵遲老家奴獷古猛切於東市以作匿名書誹謗國家也〇
大雨雹〇
夏六月水晶池魚死〇
秋七月遣中品黃於令内書家阮章如元會遇太子阿台平章阿剌於湖廣會各處兵五十萬期明年入冦〇
冬十月帝親率王侯調水步軍習戰〇
進封興道王國峻為國公節制統領天下諸軍使檡軍校有将才者分統部伍
甲申六年元至元二十一年春正月浚蘇歴江〇
二月社
𡊨地裂長七夬廣四寸深不可測秋
秋八月興道王調王侯諸軍大閲於東步頭分軍就平灘等處屯守要衝〇
九月四日月與金星晝見西南方相離夬許〇
冬十一月遣陳甫如元荆湖行省求緩師〇
十二月陳甫自元回言元帝遣太子鎮南王脱驩綱目作歡平章阿剌及阿里海牙等領兵托以假道征占城分道入冦
上皇召天下父老會于延洪堦賜食問計
皆曰戰萬人同辝如出一口
史臣吳士連曰胡虜入冦國之大难也
二帝合
謀群臣會議𡸈無禦之之策奚侍於宴父老問計哉聖宗盖欲以察下民愛戴之誠且使聞論問而感激奮發也
古人養老乞言之義存焉
二十六日賊犯永州内旁鉄略支棱等関
官軍與戰不利退屯萬刼津
時帝御輕舟幸海東日晚未朝食
有小卒陳來者捧糲飯以進
帝嘉其忠賜爵上品兼白藤右朝門社小司社〇
興道王奉命調海東雲茶巴點等路軍民󰱇其勇者為前鋒過海南來軍勢稍振
諸軍聞之莫不來集
帝作詩題
船尾曰會󰏲舊事君須記驩演猶存十萬兵〇
興武王𪩘明憲王蔚興讓王顙興智王現督旁河那岑茶鄕安生龍眼等處軍二十萬來會萬刼聽興道王節度以拒元人
𥘉興道王有奴野象歇驕待之甚厚
及元兵至歇驕守船于擺津野象從行
及官軍失利舟師皆散王欲從山脚行
野象曰歇驕未見大王必不移船
王趍擺津惟歇驕船尚在
王喜曰夫鴻鵠髙飛必資六翮縱
無六翮乃凣鳥耳
言訖開船
賊騎躡後不及
王至萬刼分軍屯㨿北
江
命翰林奉㫖丁供垣攝北宫内察院事
乙酉七年九月以後重興元年元至元二十二年春正月六日元烏馬兒犯萬刼普頼山等處
官軍奔潰〇
十二日賊犯嘉林武寕東岸獲我軍皆墨刺殺韃二字於臂大怒殺之甚眾
遂至東步頭建大旗
帝欲使人覘賊虛實而未得其人
祗候局首杜克終趍進曰臣卑賤不才請行帝喜之曰安識盐車有此騏驥
遣奉書請行城
烏馬兒問曰國王無禮令人墨刺殺韃字欺侮天兵
其過大矣
克終應曰家狗吠人非
其主也
忠憤之心彼自刺耳
國王不之知
我是近臣何事獨無乃攘其臂示之
馬兒曰大軍遠來尔國何不倒戈偕來相見却乃拒命螳臂當轍将如之何克終曰賢将不𨂻韓信平燕之策駐軍界首先達信書如不通好是其過也
今乃相逼所謂獸󰠃則摶鳥󰠃則󰂉况於人乎馬兒曰大軍假道以征占城
國王若來相見則境内晏然秋毫無犯
苟或執迷則󰟸刻之間山川将為平地君臣将為腐草矣
克終既回馬而謂諸将曰此人當威制之際
辝氣自若不卑主為跖不諂我為堯
但曰家犬吠人善於應對
可謂不辱君命
彼國有人未易圖也
使人追之不及〇
十三日卯時克終自元軍回
賊躡至與官軍相敵敵
二十八日興道王議請上相太師光󰧉禦唆都元帥軍于乂安二
二月甲辰朔靖國大王國康庶子上位彰憲侯鍵及僚属黎崱土力切等挈家降元
唆都送鍵等㱕燕京
諒江土豪阮世祿阮領等攻之于麻六寨
興道家奴阮地爐射鍵殺之崱把鍵屍上馬宵遁馳數十里至丘温
塟之〇
遣人送安姿公主聖宗季妹于脱驩欲舒國難也〇
保義王陳平仲王黎大行之後瑞宝公主醮也祖父於太宗時賜姓再與賊戰於拖幙洲即天幕今幔幬洲是死之
時王被擒不食
賊詰國事不答
曰為北王乎王厲聲曰寕為南鬼不為北王
遂遇害
賊兵勢逼二帝潜御小舟行三峙元
命引御舶出玉山以疑賊情
時乘輿播遷而國峻素負奇才又有安生王夙釁眾多猜疑國峻扈從手持木杖末有錞音純形如鍾有舌人皆側目睨之
國峻抽其錞投之但持空杖而行
又凡事多類此
史臣吳士連曰大臣處危疑之地必誠意交孚明晢善處如隨之九四然後能保名譽成事功不然取禍必矣
唐之郭子儀陳之陳國峻有焉
三月甲戌朔二帝捨舟而從步至水注取舟出南趙江即水棠縣逾大旁海幸清化〇
上位文昭侯弄行于脱驩既而昭國王益稷及范巨地黎演鄭隆等皆挈家降元
𥘉益稷未生時太宗夢見臣人有三眼從天而下言於太宗曰臣為上帝所責願託於帝
後乃北㱕
及益稷生額中有文隱然如眼形
貌似所夢之人
年十五聰明過人
通書史及諸技術潜有奪嫡之心
嘗挾私書寄雲屯商客乞元師南下
至是元人入冦遂降之冀有其國
元封為安南國王及元敗衂心懷愧卒于北地〇
唆都元帥領兵五十萬由雲南經老檛直至占城與元人會于烏里州尋冦驩愛進駐西結期以三年削平我國
帝與群臣議曰賊眾積年遠行萬里輜重勢必疲弊
以逸待勞先奪其氣破之必矣
夏四月帝命昭成王缺名懷文侯國瓚将軍阮蒯等領㨗兵逆賊
于西結步頭
官軍與元人交戰于𬺍子關諸軍󰦭在
惟昭文王日燏軍有宋人衣宋衣執弓矢以戰
上皇恐諸軍或不䏻辨使人諭之曰此昭文韃也當審識之
盖宋與韃聲音衣服相似元人見之皆驚曰有宋人來助因此敗北
𥘉宋亡其人㱕我
日燏納之有趙忠者為家将
故敗元之功日燏居多
五月三日二帝敗賊於長安府斬馘無算
七日諜報云唆都自清化來〇
十日有自賊處逃赴御營奏報云上相光啓懷文侯國瓚及陳聰阮可臘與
弟阮傳率諸路民兵敗賊于京城章陽等處
賊軍大潰
太子脱驩平章阿剌等奔過瀘江
十五日二帝󰥭謁龍興諸陵
十七日唆都與烏馬兒自海再來犯天幕江
欲會兵京師相為援
游兵至扶寕縣本縣輔導子何特上峙山固守
賊屯巨陀洞
特以竹編作大人形衣以衣暮夜引出入又䥽大樹取大箭𢮿入其中使賊疑射力之貫
賊惧不敢與戰
我軍遂奪擊破之
特追戰至阿臘為浮橋渡江酣戰死之
弟彰為賊所獲盗得賊旗幟衣服迯回以
之上進請用彼旗假為賊軍就賊營
賊不意我軍遂大破之
二十日二帝進次大忙步元總管張顯降是日敗賊于西結殺傷甚眾斬元帥唆都首
夜半烏馬兒遁過清化江口
二帝追之不及󰱐其餘黨五萬餘以㱕
烏馬兒僅以單舸駕海得脱
興道王又與脱驩李恒戰于萬刼
敗之溺死甚眾
李恒以兵𧗱脱驩還思明
我軍以藥矢射中恒左膝死
裨将李󰱤𠬧餘卒五萬人以銅噐匿脱驩其中北遁
至思明興武王追之以藥矢射中李󰱤死
元兵
大潰
帝見唆都首級惻然曰為人臣當如是也
解御衣命有司歛塟之潜以其首油浸以示戒以唆都三年假道入我國故也
史臣吳士連曰嗚呼帝之此言真帝王之言哉明其大義使萬世人臣知有忠君死事之榮𨿽死不朽其所關也大矣
况又解衣使之歛塟乎其䏻奮士氣以勦強冦也
宜哉〇
六月六日二帝駕回京師
上将光啓作詩曰奪矟章陽度擒胡𬺍子關太平須𦤶力萬古此江山
是日大水〇
命中品奉御鄧㬰之送占城宰臣婆漏󰏲那連等三十人還國以從唆都而被擒也
秋八月命左僕射劉剛介宣封功臣有差
及治降賊者罪〇
九月改元重興元年
大赦〇
報天寺碑折為二杲山崩〇
十二日加尊先帝先后徽號〇
冬十月詔定天下户口
朝臣諫以為民方勞苦定户口誠非急務
帝曰秖可以此時定户口無或窺我民淍弊
群臣皆称服
丙戌重興二年元至元二十三年春正月放元軍還國〇
二月元使合撒兒海牙來〇
三月元帝勑尙書省奥魯赤平章事烏馬兒大将帳文虎調兵五十萬
令湖廣造海船三百艘期以八月會欽廉州乃命江浙湖廣江西三行省兵南侵假送降人陳益稷還國立為安南國王〇
夏六月命王侯宗七各募兵統領其属
帝問興道王國峻曰今年賊世何如對曰我國太平日九民不知兵
是以前年元人入冦或有降避頼祖宗威灵陛下神武克清胡塵彼若又來我士習於攻戰彼軍憚於遠行且懲恒󰱤
之敗無有關心
以臣觀之破彼必矣
乃命興道王總督諸王侯宗室調兵造噐械及舟船〇
冬十月點習所調兵〇
丁供垣辝免攝内密院事
許之賜内明字爵
丁亥三年元至元二十四年春二月元聖天感皇太后崩
二月海鰍錮涸死于白藤江長二丈六尺厚六尺
元𭛁江淮江襾胡廣三行省𫎇古漢南軍及雲南兵海外四州黎兵分道入寇
令萬户張文虎等海道運粮七十萬石隨之
仍置征交趾行尚書省
以奧魯尺平章事烏馬兒樊楫參知政事總之並受鎮南王節制〇
執政請󰱇壮充軍增多其數
興道王曰兵貴精不貴多
縱知符堅百萬亦何為哉〇
三月赦〇
夏四月以佐天大王德曄權相國事閲兵
断獄
定諸名邑〇
冬十月朔日食〇
十一月十一日未時日盪成四角〇
十四日鄭闡奏元太子阿台犯富良關
帝問興道王賊至如何
對曰今年賊閑閑猶言易也二十四日令禁軍守冷涇關興德侯󰱤将兵逆戰以毒矢射賊死傷甚眾
賊退屯武
髙關〇
二十八日判首上位仁德侯璇以舟師戰於多某灣
賊溺死甚眾󰱐四十人及舟船馬疋噐械以献〇
十二月十六日詔明字阮識将聖翊勇義軍就興道王守大灘口
二十六日遇賊戰
敗之
三十日元太子阿台與烏馬兒會兵三十萬犯萬刼既而順流東下巴點旁河人皆降〇
時元舟師犯雲屯興道王一以邉務委雲屯副将仁惠王慶餘
慶餘戰失利
上皇聞之遣中使鎖慶餘問闕
慶餘謂中使曰以軍憲論甘受罪譴願假二三日以
圖後效㱕伏斧鑕未晚
中使從其請
慶餘料知虜師已過運船必在後乃将集殘卒待之
少󰟸運船果至
擊敗之󰱐虜軍糧噐械不可勝計俘虜亦甚多
即馳書以聞上皇釋前罪不問
曰元兵所資者粮草噐械今既為我󰱐恐彼未知猶或陸梁
乃縱其所󰱐人至元營具告
元人果退
故是年百姓瘡痍非前年之慘
慶餘預有功焉
慶餘𥘉鎮雲屯
其俗以商販為生業飲食衣服皆仰北客
故服用習北俗慶餘閲諸庄軍令曰雲屯鎮軍所以防遏胡
虜不可戴北笠倉卒之際難於辨别
宜戴麻雷笠麻雷洪路鄕名善織青皮竹為笠故以名笠違者必罰
而󰆑餘先以令家人買麻雷笠船載泊于港内矣
既下令使人潜告庄人曰昨見前灣有麻雷笠船拋泊
由是庄人爭買継重相接𥘉買不過錢一陌後貴價賣之一笠直布一匹所得布匹以千計北客賀詩有雲屯鷄犬亦皆驚之句盖託以驚服威名而實隂諷之也
慶餘性貪鄙凣所領鎮𬋩内皆惡之
仁宗持惜其有將才不忍棄置爾
壬子四年元至元二十五年春正月烏馬兒犯龍興府
八日官軍會戰于大旁海外󰱐哨船三百艘首級十顆
元人多溺死〇
二月十九日烏馬兒犯安興寨
三月八日元軍會白藤江迎張文虎等粮船
不遇
興道王擊敗之
先是王已植樁於白藤襨叢草其上
是日乘潮漲時挑戰佯北賊眾來追
我軍力戰
水落賊船盡膠
阮蒯領聖翊勇義軍與賊戰擒平章奥魯赤
二帝相軍継至縱兵大戰
元人溺死不可勝計
江水為之盡赤
及文虎至两岸伏兵奮擊
又敗之
潮退甚急文虎粮船閣樁上傾襨殆盡
元溺死甚眾󰱐哨船四百餘艘
内明字杜衡󰱐烏馬兒昔戾基玉献于上皇
上皇命引登御舶同坐與語歡飲之酒
脱驩及阿台領眾遁㱕思明
土官黃詣擒之以献
二帝駕回龍興府
十七日俘賊将昔戾基玉元帥烏馬兒參政岑段焚接田元帥萬戶千戶献捷于昭陵
𥘉元人嘗𭛁昭陵欲󰱧之而梓宫不犯
及賊敗石馬之足皆沾泥盖神靈陰相也
帝進謁時有詩云社稷两回勞石馬山河千古奠
金甌〇
二十七日二帝車駕還京師〇
夏四月上皇御侍衛廊宫殿時為賊所焚故也大赦天下凣經兵焚掠去處免租役全分其餘蠲免有差〇
帝諭行遣司交好翰林院
故事凣宣德音則翰林預送詔藁于行遣使先肄習至宣讀時兼講音義令凡󰱃易曉者以
行遣專用中官故也
時黎從教為左輔與翰林奉旨丁拱垣素不相懾
宣示德音有日矣供垣故不送藁
從教屡素求竟不䏻得
是日駕方出宫拱垣始送藁
從教宣讀大赦不通音義遂默然帝
召拱垣立後開是音義
從教頗有慙色
拱垣指示聲轉大而從教聲反低朝中但聞拱垣聲
帝還内詔從教論曰拱垣士人也爾中官也何不相懾至是耶爾為天長留守土蝦黄橘投贈徃還何傷乎自是從教拱垣交好更篤
史臣吳士連曰帝教臣下投贈交好得非啓人臣私交之弊乎曰交好與私交跡似而情非也
夫以私心隂結者私交也
春秋義蔡伯之求是也
以情好交歡者非私交也
詩人詠瓜李之投
是也
帝使人臣交好共成王事
陳家忠厚如此可見
然以宦官不識字為行遣亦非也
秋九月興道王夫人元慈國母陳氏薨
即天城公主也
冬十月遣杜天覰如元
天覰克終弟杜克終使元軍有功至是薦弟天覰帝從之
己丑五年元至元二十六年春二月遣内書家黄佐寸送烏馬兒等還國用興道王計以善水者克船夫夜鑽船沉水
烏馬兒等溺死
史臣吳士連曰信者國之寶而服人之深王政
之本也
興道王以覇術欲成功於一時而不知七信於萬世
既云送還國又用計以殺之詭譎甚矣
我大越太祖髙皇帝戡亂之時欲放明人還國
僞官有為明人援興道王鑽船事阻其㱕心者而帝之信孚及獴魚明人卒信從不疑
此服人之深而為王政之本也
𡸈曰小補云乎哉〇
三月朔日食〇
夏四月定平元之功
進封興道王為大王興武王為開國公興讓王為節度使有大功者賜國姓
克終預焉仍授大行遣
杜行止封
關内侯以擒烏馬兒時不献於官家而献于上皇也
興智王不許進秩以有詔元人㱕諸将勿遏而猶邀擊之也
授諒江蠻長梁蔚為㱕化寨主何畢䏻為冠服侯以䏻率蠻人討賊故也
賞爵既行猶有觖望者
上皇諭之曰卿等果知胡虜不復入冦則為朕明言之𨿽躋極品朕所不惜
如其不然遽行優賞萬一胡虜再驚而卿等又有功效朕将何以待之以為天下勸乎眾皆悅服〇
五月治降賊皆罪
惟軍民免死運木石造宫殿贖罪
官員犯者
隨輕重論〇
以馮士周為行
遣士周茶鄕古了人初元人來帝命士周筮之占云必有大勝
帝喜之
果如其言當有重賞
賊平帝曰天子無戲言故有是命
士周為人孝忠有文藝官至少傅號𦮎齋先生〇
加封阮蒯為列侯賜湯沐一郡名曰蒯路後改為快今快州府是也〇
定前後諸功臣有先登破陣奇功者著在中興實録仍命圖形焉徒
徒巴點旁河两鄕軍民為湯沐兵不得入仕除賜宰臣為差使宏〇
初元人入冦王侯臣僚多送欵虜營及賊敗
獲降表一篋
上皇命焚之以安反側惟向之行者𨿽身在虜庭亦遙議以流死田產没官去其國姓
如陳鍵靖國之子改姓為枚
餘以例改如枚弄之軰
益稷以骨肉之親治罪𨿽同不忍改姓及斥名乃命曰妸陳謂其柔懦似婦人也
故當時記載皆稱妸陳枚鍵焉〇
有鄧龍者帝之近臣文學優贍爵至下品嘗預銓注
帝欲以為翰林學士上皇止之
内𢙇不平至是亦降虜
及敗見獲斬之以徇〇
上皇幸天長行宫有詩云景清幽物亦清幽十一
𠎣洲此一洲百部笙𰙔禽百舌天行奴僕橘千頭月無事照人無事水有秋涵天有秋四海已清塵以靜今年逰勝昔年逰
盖感於經两戰代而𭛁也
夏六月至冬十月旱
庚寅六年元至元二十七年春二月󰱇文官分治諸路
帝親征哀牢
朝臣諫曰胡虜𥘉退瘡痍未定𡸈可興兵帝曰秪可以此時出兵耳
夫虜退後三境必未我土馬物故勢不䏻振将有内侮故大舉以示威
群臣咸曰𡸈不知民勞為可慮所可慮者有大於
此
聖人遠圖非臣等所及也
史臣吳士連曰當時朝臣諫親征之事未為甚失及聞仁宗之言而󰱩稱曰聖人遠圖則近䛕矣
三月加佐天大王德曄入内檢校太尉〇
夏四月蘇歷江逆流
其江有大雨水則退漲而逆流〇
五月二十五日上皇崩于仁壽宫〇
以下品奉御范五老𬋩右衛聖翊軍〇
秋八月使吳廷介訃音付吿也于元九
九月聖宗䘮纔逾三月御史大夫杜國計奏凣居䘮無
傷人
今天子皆用肩輿傷人
請騎馬
帝從之但用素鞍
史臣吳士連曰觀國計之言非惟學淺𧥾亦卑陋矣
夫乘馬非䘮制中所宜用而必請乘馬傷人乃毀瘠滅性之謂而曰傷人
他之學問如是見𧥾如是繩愆紏謬當如何哉仁宗當䘮不辨其非而曲從之亦非也
大饑
米三升直錢一鏹民多賣田土及賣男女為人奴婢
每人直錢一鏹詔𭛁官粟賑給貧民
及
免人丁税〇
冬十二月十五日塟裕陵廟號聖宗追尊曰玄功盛德仁明文武宣孝皇帝
史臣吳士連曰聖宗乘太宗之業中遭寇亂委任将臣與仁宗同力共濟使天下既渙而復合社稷既危而復安
終陳氏之世無復胡虜之侵
厥功茂也
辛卯七年元至元二十八年歲又大饑途多餓死〇
元遣禮部尚書張立道諭帝入覲
明年遣阮代乏徃辭以䘮
壬寅八年元至元二十九年春正月朔日食
以費孟為演州安撫在任未幾以貪汚聞帝召還杖之復命赴治
更以公清聞演州人為之語曰演州安撫清如水〇
以陳時見為安康路安撫
𥘉元人入冦帝命時見筮之得豫之震占之曰吉明年夏元人敗績果如所占
重興二年秋元人復入冦帝又命筮之得觀之渙占曰渙者散也離散之兆
元人至白藤江其󰕛果散走
上嘉其䏻故有是命〇
二月三日立東宫太子烇為皇太子
納興讓大王國顙長女
為太子妃〇
以丁拱垣為太子少保進爵関内侯〇
三月詔凣斷典文字同辝二道名執一道〇
詔諸買良民為奴婢者許贖田宅不用此律以庚寅辛卯二年饑人多死故也〇
帝嘗行幸于外途中遇王侯家僮必呼其各問曰汝主何在仍戒衛士不得訶斥
及還宫謂左右曰平居則有左右侍衛國家多難則惟彼軰在
盖感其扈從於𫎇塵之際而言也〇
阮代乏至元元呼為老令公
代乏至鄂州見行省諸平章
昭國王益稷時亦在坐
代乏獨
不禮焉
益稷曰汝無乃昭道王家書兒耶昭道王名光昶太宗󰱃子盖稷同母兄代乏曰時事變遷代乏素為昭道王書兒今為使者亦如平章初為帝子今反為降虜人也
益稷有慚色自此我使至不復坐省堂矣
癸巳九年三月以後英宗興隆元年元至元三十年春三月九日帝禪位于皇太子烇即皇帝位
改元興隆元年
大赦
稱英皇
尊上皇曰憲堯光聖太上皇帝保聖皇后為欽慈保聖皇太后
羣臣上尊號曰應天廣運仁明聖孝皇帝封妃為文德夫人尋廢
納文德妹為聖
姿夫人〇
秋九月十三日欽慈保聖皇太后崩于龍興府魯江權安殯龍興宫
太后柔嘉聰彗仁能逮下
上皇嘗築虎圈於望樓陛
令軍士摶虎御樓觀之
太后與妃嬪皆從侍
樓卑圈準皆亦卑虎忽脱圈攀樓
樓上人皆散走
上皇與太后獨與侍女四五人在
太后度不免即以席遮上皇亦自襨
虎登樓便蒼黃號啸之聲跳下無擊攫之患
上皇又嘗御天安殿觀鬪象於龍墀
象忽脱突入将簦殿
左右皆驚散惟太后在焉
史臣吳士連曰虎善攫象善觸𡸈不為畏且懾乎
而太后當奔突跳梁之際心神不動處之泰然盖慮定理明也
夫以婦人柔婉之姿而䏻知此北婕妤當熊抑亦無愧
為士大夫者可不思造乎慮定理明之域以處事幾之变哉
或曰仁宗之觀摶虎鬪象太后果賢耶宜諫止之
諫而不從脱簮珥謝罪可也
今乃從觀之事至危迫得免為幸何足為賢
曰是責難之辝非常情之論也
占城來貢〇
彗星出于紫微垣扺斗魁光芒夬餘凣百日乃滅〇
元遣兵部尚書梁曾諭帝入見
帝辭以疾遣陶子奇遺以方物
元留子奇於江陵立安南行省以平章事劉二拨都等總兵屯靚江候征進
明年正月元世祖崩
成宗立詔󰰾兵放子奇還國〇
封弟國瑱為惠武大王
大越史記本紀全書卷之五終
大越史記本紀全書卷之六
陳紀
英宗皇帝名烇仁宗長子母欽慈保聖皇太后也在位二十一年遜位六年壽四十五歳崩于天長府重光宫塟泰陵
帝善繼善承所以時臻康泰治底体明文物制度漸盛亦陳朝之盛主也然聚沙門於安子之山勞民力於英雲之閣非醇中之小疪乎甲午興隆二年元至元三十一年春二月七日頒國諱帝諱烇仁宗昑聖宗晃太宗煚太祖承元祖李内諱聖慈皇后蜂順慈皇后妙顯慈皇后罃元聖皇后
歆
三月以入内判首上位昭𢙇侯現為都押衙掌聖慈宫内外諸色文肃王子文壁為上位威肃侯
秋七月三日上将太師昭明大王光啓卒年五十四
光啓𥘉生時驚疾作垂絶
太宗以上皇服及傳國寶劎置於其側謂之曰如復蘇以此物賜之
及蘇太宗曰傳國寶劎非可妄授惟賜上皇服
光啓有學識通諸藩語
𥘉聖宗親征光啓扈從揆席虛位適北使至
太宗召興道王國峻謂曰上相扈從朕欲以卿為司徒以應北使
國峻對曰應接
使者臣不敢辭
如拜司徒則臣不感奉詔
况官家遠征光啓扈從而陛下自行封拜上下情義恐有未安不愜官家及光啓之意
俟駕回拜命未晚
及聖宗回事遂寝盖二人素不相協也
一日國峻自萬刧來光啓下船博戲竟日乃回
又光啓性憚洗浴國峻好薰浴嘗戲光啓身体汚垢請浴之
乃解光啓衣以清水香澡洗
曰今日得洗上相
光啓亦曰今日得國公洗澡
自此交歡情好
愈篤身為相将夾輔王室二公為稱首
光啓嗜學䏻詩有樂道
集行于世
子文肃王道載亦以文學名于時上皇厚愛異諸從弟
時上皇幸羽林逰石窰石嶺之口狹隘
上皇御小舟宣慈太后在船尾召文肃王登船首止許一夫丁掉而已
及出家時法御将出廷道載入聖慈宫養德殿賜坐食海味賦詩曰紅濕剥龜脚黄香炙馬鞍山僧持淨戒同坐不同飧
其親信寵異如此欲大用之而天不假以年
孫威肃公文壁明宗時太保曾孫章肃國上侯元旦藝宗時司徒亦有顯名
德澤深厚與王室相為始終焉
八月上皇親征哀牢生擒人畜不可勝數
是役也中誠王缺名為前鋒哀牢圍之范五老引軍奄至遂解圍因縱兵迎戰
敗之
賜五老金符
九月以誕日為崇天節
少保丁拱垣卒
帝隀之不名
乙未三年元成宗鐵木耳元貞元年春二月朔元使箫泰登來
帝遣内貟外郎陳克用范討偕行收得大藏經部回留天長府副本刊行
夏六月上皇回京師出家居武林行宫而復回也
時宣慈太后自欽慈崩後主中饋性峭𦂳教誨頗嚴而帝承順惟謹
上皇
曰父沗稱孝皇宜以此稱官家
十三日京城右伴西街坊婦人黎氏些聞夫范謀使元病卒哀思不食三日亦卒
事聞慰之以銀金
史臣吳士連曰韶陽公主聞太宗崩長號而逝黎氏聞夫死不食而卒媚醯夫人義不二事投水卒吳免妻阮氏不負夫道亦投水從夫
此數人者純孝貞一之行世不常有宜乎時君褒之以勸後世而韶陽阮氏未見旌表故併論之
贈丁拱垣為少傅
秋八月試文官冕衫以下
男於安華衙𠑽補本衙属
丙申四年元元貞二年春三月上品阮興賭博杖殺之
潘孚先曰陳家法度嚴禁賭博如此至裕宗時猶公然自恣招納富人入宫為之其後國人效尤無可禁制卒用賭弊終以䘮亡
仁惠王󰆑餘自排盎入朝
鎮人吿󰆑餘貪鄙
行遣以事狀聞󰆑餘因奏曰将者鷹也軍民鴨也
以鴨飼鷹又何恠焉帝不悅
󰆑餘乃還
󰆑餘入朝不過四日而回盖恐九留遭帝譴責也
秋七月帝
幸東步頭觀竟舟
大熟
丁酉五年元大德元年春二月閲定天下各社民兵使世為兵不得入仕依舊制
改甲為鄕
命昭文王日燏伐阿禄󰀋興讓王國顙伐岑子󰀋
哀牢侵撞龍江
范五老擊破之復其故地
賜范五老雲符
夏四月以陳時見為檢法官任京師大安撫
時見為人剛直初為興道王大門客
王薦之擢為天長安撫使
鄕人有忌日遣盤食時見問所由其人以近居治所對無他干請後數日果以事請時見
探喉吐之
至是又擢為檢法官
每訟至則折之以理事來則應之以方
人咸曰可以折獄時見東潮巨乍人史臣吳士連曰時見過為異行以矯時人嘱托之弊猶晏嬰過為儉約以矯𬋩仲僣禮之奢也
冬十月命宗正府考正皇宗譜系
戊戌六年元大德二年春頒魏珠二字諱
秋八月禁諸人不得於大臣宗室諸家稱臣
鬪杖
九月暴風大雨
冬十月伐哀牢元降將張顯陣前戰死
贈明字給太常祀
以范五老為右金吾衛大
將軍
置上都水夜叉都真金都刺真金等字於額上
十二月彗星見東方帝避正殿减膳
以御史大夫陳克終為京師大安撫
以陳時見為入内行遣右諫議大夫
賜之笏有御製銘曰泰山貞高象笏貞烈靈𧳋音雉與豸同為笏難折己亥七年元大德三年夏四月十二日詔禁欽明大王善道國母諱欽明諱柳善道諱月善道柳夫人臨文不得用
若魏濕南乾蘇峻英顙等字臨文减畫
陳諱外親自此始
以范五老為親衛将軍兼𬋩龍興府天属軍
五月以段汝諧為御史中賛
時上皇自天長府回京師朝官皆不之知帝飲荭蒲酒劇醉
上皇餘行徧觀宫殿自辰至巳
宫人進膳顧視不見帝恠問官家何在宫人自内促起帝不𮗓
上皇大怒即還天長詔百官明日俱至天長府點集違者論罪
未時帝始醒
宫人以聞
帝大懼趨出宫門無人守衛過資福寺見𭓇生段汝諧在寺門
問曰汝何由在此汝諧倉卒伏地對曰臣以習𭓇誤在此耳
遂引汝諧入燕寝曰󰟸者朕為酒困得罪於上皇
今欲詣
前謝過汝宜為朕草表文
汝諧立於帝前撰成之
帝即以輕舟徃令汝諧從
後日大早至天長府奉表謝罪
上皇見汝諧曰此是何人内人以官家捧表人對
上皇不應
晚時風雨大至
汝諧長跪不動上皇曰庭中之人在否内人對曰尚在
乃命受表覽之辭意懇切召帝入曰朕有别子亦可嗣位
朕在爾尚如此况後日乎帝扣頭謝罪
上皇曰誰為汝𢮪表
對曰書生段汝諧也
舊史載此事在明宗末年今按宜在此乃召汝諧謂曰爾之所𢮪深契朕心
乃詔官
家復帝位百官還朝如故
帝還自天長拜汝諧為御史中賛
時有忌汝諧年少用事為詩誚之曰風憲論談傳古語口存乳臭段中賛
汝諧為帝近臣帝言動悉知之
及受是職觀史臣所載實錄頗有謬誤乃為改正仍焚舊藁
帝拜謁山陵
六月徧祭山川神祗
秋七月修安子御藥庵
八月上皇自天長府復出家入安子山苦行
上皇嘗御重光宫帝來朝國公國峻從上皇曰我家本下流人始祖顯󰆑人世尚䧺勇每刺龍梭於髀間
世業武固
宜文髀示不忘本
時文刺工以後命宫門外
帝伺上皇他顧即回重華宫
良九上皇問官家何在左右對曰已回重華宫矣
上皇曰官家已遁耶則文刺惠武國瑱
國父髀間有龍梭之刺是後嗣皇無文髀由英宗始
又國初軍士皆渾刺龍文於腹背及兩髀謂之采龍
盖宋商客見我越民刺龍文於身謂海蛟畏龍文遭風舟沉交不敢犯故目曰采龍也
帝好微行
每夜乘肩輿與侍衛十數人遍歷畿内鷄鳴乃還宫
嘗夜出至軍坊無頼軰拋磚
中帝首
從者曰乘輿在此
彼知方散走
一日上皇見帝首瘡痕詰之具以實對
上皇噴噴久之
印行佛教法事道塲新文及公文格式頒天下
九月詔庚寅辛卯年至此凡賣田土及買家人為奴聽贖
若過年此不得贖
詔天下士人習學業待試
以内官陳䧺韜參知政事同知聖慈宫左司事
後坐批簿出人罪󰰾
庚子八年元大德四年春正月二十七日地震者三自申至子止
閏三月陳國康卒
國康嘗𬋩演州選
州女有姿色者為姬妾故其次子惠義國貞等皆演州女所出
厥後演州知州皆以國康子孫為之
及苗裔之嗣始用州人涖事
夏四月缺日干日盪
五月十六日詔凡朝班文武皆有批字而無帳下印者减一資擊賊之功不减盖驗失印時所賜帖
洪路婦女生男两頭
六月二十四日星隕
興道大王卧病
帝幸其第問曰如有不諱北寇來侵其策安在對曰昔趙武立國漢帝加兵小民清野大軍出廉欽擊長沙短兵襨後
一時也
丁黎之世拔得賢良南地新強北方疲弱上下同欲民心不離築平虜城而破宋軍
此一時耳李帝開基宋侵地界用李常傑攻欽廉累至梅嶺有其勢也
昨者唆都烏馬兒四靣包圍君臣同心兄弟和睦國家併力彼自就擒
天使然也大槩彼恃長陣我恃短兵
以短制長兵法之常也
秪見彼軍徧至如火如風其勢易制
若用蚕食緩行不務民財不求速勝則拔用良将觀其權變如圍某然隨時制之𠬧得父子之兵始可用也
且寬民力
以為深根固柢之計此守國之上策也
國峻安生王子初生時相者見之曰他日可經邦漈世
及長容貌環偉聰明過人博習群書有文武才
安生王𥘉與昭陵有隙心懷怏怏遍求藝䏻之士以訓國峻
安生将終執國峻手嘱曰汝不䏻為我得天下我死地下不瞑目
國峻寘之于懷而不以為然
及天下板蕩軍國之柄自己出以父言告家奴野象歇驕
二奴止之曰為此計者雖富貴一時而名醜流於千載
今大王𡸈不富且貴臣誓老死為奴不
願為無忠孝之官以屠羊説為師耳
國峻感泣嘉歎之
一日陽問其子興武王曰古人富有天下以傳子孫於汝何如興武王對曰縱如異姓猶為不可况同姓乎國峻内深然之
又一日以問次子興讓王國顙
國顙趍進曰宋太祖田舍翁也乘時興運以有天下
國峻拔劎數其罪曰亂臣出於不孝子欲殺之
興武聞之趍出涕泣伏罪乃釋之
至是告興武王曰我死後盖棺定始許國顙入臨
秋八月二十日興道大王國峻卒於萬劫第
贈太師
尚父上國公仁武興道大王
聖宗嘗製生祠碑文以擬尚父
又以其有大勳勞加上國公許專與爵自明字以下惟侯秩先與後奏
而國峻未嘗與一人爵也
胡虜入冦國峻令富家發粟以給軍止與為假郎将不敢以真郎将與之
其謹守臣節如此又嘗作書激厲所属将校引紀信代死而脱漢髙由于以背授戈免楚子之事
是教忠之道也臨終嘱其子曰我死必火塟以環噐藏骨密埋於安樂園中旋移土種樹如𥘉使人莫知其處且要速朽
盖國峻領諒江元人两度入㓂屢敗其兵慮後來或有𭛁掘之患
其慮身後計又如此
又䏻為國薦賢如野象歇驕乃其家臣預平烏馬兒唆都范五老陳時見張漢超范覽鄭愈吳士常阮世直軰出於門客皆以文章政事名於時盖有謀畧䧺武之資而一心存忠義故也
觀聖宗陽問國峻之言曰賊勢如此我可降之國峻曰先斷臣首然後降
故重興間有不世之功
名聞北虜每稱安南興道王而不名
殁後諒江州縣灾疹人多禱之
至今歲時
國有㓂賊致祭神祠劎匣鳴必大捷
國峻嘗撰兵家妙理要畧書以援諸裨将諭之以檄云余嘗聞之紀信以身大死而脱髙帝由于以背受戈而蔽昭王豫讓吞炭而復主讐申蒯斷臂而赴國難敬德一小生也身翼太宗而得免
世充之圍杲卿一遠臣也口嚴祿山而不從逆賊之計自古忠臣義士以身徇國何代無之
設使數子區區為兒女子之態從死牖下烏䏻名垂竹帛與天地相為不朽哉汝等世為将種不曉文義既聞其説疑信相半
古先之事姑置勿論
今余以宋韃之事言之王公堅何人也其裨将阮文立一云山立又何人哉以釣魚瑣瑣斗大之城當𫎇哥堂堂百萬之鋒使宋之生靈至今受賜
骨䚟䚟多改切兀郎何人也其裨将斤修思又何人也冒瘴癘於萬里之途蹶南詔於數旬之󰟸使韃之君長至今留名
况余與汝等生於擾攘之秋長於𦫒難之際竊見偽使徃來道途旁午掉鴞鳥之寸舌而凌辱朝廷委犬羊之尺軀而倨傲宰輔
托忽必烈之命而索玉帛以事無已之誅
求假雲南王之號而需金銀以竭有限之帑庫
譬猶以肉投餒虎寕䏻免遺後患也哉
余嘗臨飱不食中夜撫󰥺涕泅交頤心腹如搗常以食肉寝皮茹肝飲血為恨也
𨿽余之百身膏於草野余之千尸裹於馬鬲亦願為之
汝等從居門下掌握兵權無衣者則衣之以衣無食者則食之以食官卑則遷其爵禄博者給其俸水行給舟陸行給馬委之以兵則生死同其所為進之在寝則笑語同其所樂
其視公堅之為偏裨兀郎之為副貳亦未下耳
汝等坐視主辱曾不為憂身嘗國恥曾不為愧為中國之将侍立夷酋而無忍心聽太常之樂宴饗偽使而無怒色或鬪鷄以為樂或賭博以為娱或事田園以養其家或戀妻子以私於己脩生產之業而忘軍國之務恣畋獵之遊而怠攻守之習或甘美酒或嗜滛聲
脱有𫎇韃之㓂來䧺鷄之距不足以穿虜甲賭博之術不足以施軍謀田園之富不足以贖千金之軀妻孥之累不足以充軍國之用生産之多不足以購虜首獵犬之力不足以驅
賊眾美酒不足以鴆虜軍滛聲不足以聾虜耳
當此之時我家臣主就縛甚可痛哉
不惟余之采邑被削而汝等之俸禄亦為他人之所有不惟余之家小被驅而汝等之妻孥亦為他人之所虜不惟余之祖宗社則為他人之所踐侵而爾等之父母墳墓亦為他人之所𭛁掘不惟余之今生受辱𨿽百世之下臭名難洗惡謚長存而爾等之家聲亦不免名為敗将矣
當此之時汝等雖欲恣其娛樂得乎
今余明吿汝等當以厝火積薪為危當以懲
羮吹齏為戒
訓煉士卒習爾弓矢使人人逄𫎇家家后羿梟必烈之頭於闕下腐雲南之肉於藁街不惟余之采邑永為青氊而爾等之俸禄亦終身之受賜不惟余之家小得安床蓐而爾等之妻孥亦百年之偕老不惟余之宗廟萬世祀享而汝等之祖父亦春秋之血食不惟余之今生得志而汝等百年之下芳名不朽不惟余之美謚永垂而汝等之姓名亦遺芳於青史矣
當此之時汝等雖欲不為娛樂得乎今余歷撰諸家兵法為一書名曰
兵書要畧
汝等或䏻專習是書受余教誨是夙世之臣主也或暴棄是書違余教誨是夙世之仇讐也
何則𫎇韃乃不共戴天之讐汝等既恬然不以雪恥為念不以除兇為心而又不教士卒是倒戈迎降空拳受敵使平虜之後萬世遺羞尚何靣目立於天地襨戴之間耶
故欲汝等明知余心因筆以檄云
又集諸家兵法為八卦九宫圖名曰萬刧宗秘傳書
仁惠王󰆑餘序之曰夫善師者不陣善陣者不戰善戰者不敗善敗者不死
昔皋陶作士
師而人不干其命及周武成為文武師隂謀脩德以傾商正而興王業所謂善師者不陣矣
舜舞干羽而有格及吳孫武以宫中美人試勒兵而西破强楚北威秦晋顯名諸侯所謂善陣者不戰矣
及晋馬岌依八陣圖輔戰千里破樹機䏻以復凉州所謂善戰者不敗矣
故陣者陳也巧也
昔者黄帝立井田以制兵諸葛累江石以為八陣圖衛公裁為六花陣桓温制為蛇勢陣有名圖序列昭然成法
時人少有䏻者千端萬緒徒為紊亂未嘗變
易如李筌則定其推後人不䏻曉其義
故我國公乃校撰諸家圖法集成一編雖以秋毫各録所用之者要去其冗畧取其實具以五行相應九宫相推配合剛柔循環奇偶不雜隂陽神殺利方吉曜凶臣惡将三吉五凶各以昭彰出入三代百攻全勝
故䏻當時北震匈奴西威林邑遂以其編授受家傳不為外世
又有嘱語云後我子孫陪臣得其秘術者可以明哲施行布列不可以頑昧遺文傳言否則身招殃𠧨禍
及子孫是謂泄天機者
二
十一日皇子奣鳥孟切生
時諸皇子皆不育及奣生帝托之瑞寳公主即仁宗姑主以時方厄運遂托諸日燏瑞寳兄日燏以為己任撫視愛養不啻己子
日燏以長子名聖安女子名聖奴乃命皇子名聖生盖欲已己子名相似也皇子自幼保育至宅帝位日燏調護之功為多
冬十月制武官戴巾衣新𬃑文官戴皂丁字巾從官戴青攢花巾如舊制文武官衣袖自九寸至一尺二寸八寸以下不許用
文武官不得着襜從官不得着裳青攢花巾有两金環貼在两邊
辛丑九年元大德五年春正月詔文武金戴丁字巾加紫𢄼間碧
以天珍公主嫁威肃公文璧
封文璧駙驥郎
以陳時見為參知政事
𥘉時見為諫議時坐藏匿民丁󰰾
上念非故意故有是命
二月占城來貢貢
三月上皇遊方幸占城城
哀牢冦沱江
遣范五老擊之遇于芒枚接戰擒獲甚眾
拜五老為親衛大将軍賜龜符
夏四月旱録囚雨
封興讓大王長子光朝為文惠王
冬十一月上皇至自占城陳䧺韜復為參知政事尋除左僕射
大饑
壬寅十年元大德六年春正月以太尉德曄為統政太師惠武大王國瑱為入内平章昭文王日燏為太尉國公
舊制新王入相復稱國公上侯入内庭則加關内侯
有逆臣名貶作亂遣范五老討之貶伏誅拜五老為殿帥賜虎符
時有北方道士許宗道隨商舶來居之安華江津
符水齋醮科儀興行自此始
癸卯十一年元大德十年春正月十五日上皇居天長
府建無量法會於普明寺施金銀錢帛賑給天下貧民及授戒施經
二月以都押衙上位昭懷侯現為入内輔國太保
冬十月制王侯巾長髮戴朝天巾短髮戴包巾
以陳克終為入内大行遣行遣加入内字盖因李朝專用中官為之聖宗時上相光啓𥘉拜入内太尉兼行遣御有入内字即奏曰臣自外庭入故加入内字行遣皆中官何乃加入内請去入字聖宗從之自是行遣御止曰内行遣至是上皇始以克終為行遣再加入内自如初而行遣參用士人矣
以段汝諧為參知政事
𥘉帝命汝諧使占城
汝諧謁上皇於至靈山崇嚴寺竟日不得見
有󰟸法駕出遊
汝諧拜
見上皇與語漸覺移時
駕回謂左右曰汝諧信善士宜其𫎇官家使令也
先是我國使至占城皆先拜國主而後開詔
及汝諧至徑詣案奉置詔書因拜國主曰自朝使賫天詔來阻望清光久矣
今日開詔如對天顔應且對詔拜然後奉宣
即向詔書拜
時國主在側則其拜未免少嫌然以拜詔而言則於理為順而使節亦為不屈矣
次日汝諧於毗尼占城通津商舶所聚處也懸禁商榜宣讀訖懸之仍召津吏告曰此處商賈聚雜又當要津之衝難於守護
朝
使回郎收其榜無得𧇊損
其意謂占城雖以臣服實未内附榜文終見廢閣
故先為此語無令自彼出也
後之使占城不拜國主自汝諧始
及回帝甚嘉之遂决意大用故有是命
甲辰十二年元大德八年春正月京城右伴橋閣󰱑坊婦人黎氏生女两頭手足各四二
二月以裴木鐸祗候簿書正掌奉侍聖慈宫
木鐸字鳴道黄江人姓費名木落有才䏻
上皇以姓費古無聞因改裴木落名不祥改木鐸俾夙夜陪從
至是授其職後人
姓費者慕其名多改為裴
三月試天下士人
賜狀元莫挺之太學生火勇首充内書家
榜眼裴慕祗候簿書帽衫充内令書家
探花郎張放校書權冕充二資
黄甲阮忠彦
太學生凡四十四名引三魁出龍門
鳳城遊街衢三日其餘留學三百三十人
忠彦年十六時號神童
其試法先以醫國篇穆太子傳暗寫汰冗
次則經疑經義并詩題即古詩五言長篇用王度寬猛詩律用才難射雉賦題用帝德好生洽于民心八韻體三長制詔表四塲對策
挺之至靈
人慕青威人放清化人占
占城瑜伽僧來惟食牛乳試
試手分以准詞手分即五刑吏
秋七月詔凡廟諱御名正文减畫
八月禁李朝廟諱藴瑪尊德煥祚𣉙旵𣉙音𣉙與乾同又古汗切八旵𥘉减切聲與讖同字减畫
九月詔凡典獄斷文字押手用無名左指二節
冬十一月詔試天下士人用七科
十二月彗星見南方
陳䧺韜辝免左僕射
許之
以段汝諧知樞𡧸院事
帝於宗室知寳興缺名者親愛極其至而不任以政非其才
也至於汝諧一儒生耳以其才不嫌於驟用
詔宗正府定皇宗玉牒
乙巳十三年元大德九年春正月册皇第四子奣為東宫太子仍製藥石箴賜之
二月占城遣制蒲苔及部黨百餘人奉表進金銀奇香異勿求定聘禮
朝臣以為不可獨文肅王道載主其議
陳克終賛成之其議遂决
三月羅回國使進輦羅布等物
以陳時見為左僕射
時有讀簿陳具性寬厚謹愿善皷琴弩射及蹴踘戲
帝皆命教太子
具每将皷琴則先剪絲頭更為緊繫然後皷之
或問其
故
曰曲未終而絲斷為之奈何其造毬子則以衡秤皮辨使十二辨相埒惟納豚胞口頭三辨則少簿而輕以當胞頭之重故毬子蹴之其辨在上至下來如𥘉不曾施轉
世之弩射其立腳與弓射同所謂丁字不成八字不正者也
具則平立而射曰凡弓射左手向前執弝右手向後換其身巳偏側故其脚亦偏側弩射則平施於前故執而射者身自平直何故脚反偏側哉
其所居屋及所乘船每两門相對安置陳設亦相對皆要平正盖其本
心如此故其見於事為亦如此
具究連人嘗有憾於究連矢之曰足不履其地
後㱕究連則舟行及登陸則肩輿入門徐就床而下起居飲食必於是或𨒣觀園池則昇床至其處興盡而還復坐肩輿登舟如此
終其身未嘗一履於地
其乘心堅確如此乃古所未愿者
丙午十四年元大德十年春正月朔統政太師佐天大王德曄卒年十二四
夏六月下嫁玄珍公主于占城主制旻
𥘉上皇𨒣方幸占城而業許之
朝野文人
多借漢皇以昭君嫁匈奴事作國語詩詞諷刺之
史臣吳士連曰昔漢髙皇因匈奴數苦邉以家人女為公主嫁单于
婚非其𩔗先儒非之矣
然意欲休兵息民猶可言也
元帝則因呼韓來朝請婿
漢室以王嬙賜之亦有其故也
仁宗以女嫁占城主何義乎曰因𨒣幸業許之恐失信盍改命焉可也帝當天位而上皇已出家帝改命斯無難矣顧乃遠嫁非𩔗以實前言旋用詐謀以奪於後何有於信乎
秋九月十五日戌時月󰱮
命天章學士阮士固講五經
士固東方朔之流善詼諧䏻作國語詩賦
我國作詩賦多用國語自此始
行遣致仕阮肩吾來朝自號繚繞
肩吾性直諒帝優重之不名以激年老之固位者
以陳䧺韜為少保
遣翰林學士黎宗元中侍大夫裴木鐸如元報聘
丁未十五年元大德十一年春正月改烏里二州為順州化州
命行遣段汝諧徃定其民
先是占城主制旻以其地為納徵物羅始作紅㐌蓬等村人不服帝
命汝諧徃宣德意簡迪彼眾授之以官仍給田土免租賦三年以懷保之
三月十七日巳時日重暈如二虹相交之狀
夏五月占城主制旻卒
秋九月大水決󰱏󰱏堤
占城世子制多耶遣使臣保祿󰏲進白象
冬十月命入内行遣尚書左僕射陳克終安撫鄧文如占城迎玄珍公主及世子多耶㱕
占城俗國王卒主后入火壇以殉帝知之恐公主遇害遣克終等託以吊䘮且言公主火塟則脩齋無主張不如徃海濱招魂於天邉迎灵
魂同㱕始入火壇
占人從之克終以輕舟奪之以㱕遂與之私通遲回海道日久始至京都
興讓大王惡之每見克終則逆罵曰此人於國不祥
其姓名曰陳克終
陳家欲終於此人耶
克終常畏避之
史臣吳士連曰甚矣哉
陳克終之姦邪也非惟於此為狗彘之行後黨文憲𨺻國父上宰以叛逆寃死者百餘人而以富貴終
孔子曰罔之生幸而免者歟然而身死之後紹武家奴𭛁其屍而碎斬之則聖人之言為尤信
饑
戊申十六年元武宗海山至大元年春正月以張漢超為翰林學士
秋八月十八日玄珍公主自占城回
上皇命化州寨主送行船占人三百各回本國
冬十一月朔日重暈
三日上皇崩于安子山卧雲庵
時上皇出家居安子山之紫霄峯自號竹林大士
其娣天瑞病革下山徃視之謂曰姊若時至自去見㝠間問事則應之曰願少待我弟竹林大士且至
言訖還山嘱侍者法螺以後事奄然坐化天
瑞亦以是日薨
法螺燒得舍利三千餘粒奉至京師資福寺
帝疑之
群臣多請罪法螺
皇太子奣年九嵗侍側懷忠忽有舍利數粒出以示之檢匣内已有缺數
帝感泣意乃解
史臣吳士連曰仁宗上奉慈宫有光孝道下任賢輔克定武功非有仁明英武之資䏻如是乎獨出家一事不合中庸之道賢者過之也
元使尚書安魯威來吿武宗即位
帝遣莫挺之如元
挺之卑小元人鄙之
一日宰臣召入府與
俱坐
當五六月間府中有薄帳繡黄雀在竹枝
挺之佯認為生黄雀疾趍就捕
元人皆大笑以為遠人鄙陋
挺之曳而裂之
眾皆恠問應曰我聞古人有梅雀畫未聞有竹雀󰱯者
今宰相帳裡繡竹雀竹君子也雀小人也
宰相以此繡諸帳是以小人加君子恐小人道長君子道消
我為聖朝除之
眾服其䏻
及進朝適外國進扇元帝命為銘挺之乘筆立就其辝曰流金礫石天地為爐爾於斯時兮伊周鉅儒北風其凉雨雪載𡍼爾於斯時兮夷
齊餓夫
噫用之則行舍之則藏惟我與爾有如是夫元人益嘉嘆焉
己酉十七年元至大二年春正月大赦
󰀋東宫太子奣為皇太子追尊欽慈保聖太后為太皇太后
󰀋聖姿夫人為順聖皇后
帝次妃范氏五老之女也無子願出家
許之
冬十一月治判大逆名欣等罪
名欣於江口橋名厨於椰市城門名總於西陽城門名庸於萬春城門並斬之
名欣以前日有大功免没籍名例等六人流惡水州
惡水地在安邦縣流之此
水無有生者例係是天黄未派免刺面
名搗等四人流遠州
名麻令妻氏永䏻先首免罪
故事凡有罪者削去族姓以為名稱之
徒罪雖有本姓亦以名加之
威肃公夫人天珍公主薨
帝哀悼臨其
故事凣尚公主薨若違背並不得改娶其或私娶必回互隐匿天珍薨威肃伏地泣哭不䏻起帝臨䘮左右扶掖始䏻出見人皆謂必不復娶而威肃再娶徽聖文惠公光朝尚上珍公主薨明宗臨其䘮文惠迎見陳奏若無戚容人皆謂必復娶然文惠出家終其身
以裴木鐸為中書侍郎庚戌十八年元至大三年秋九月十六日奉引上皇梓
宫塟龍興府㱕德陵舍利藏卧雲庵寶㙮廟號仁宗謚曰法天崇道應世化民隆慈顯惠聖文神武元明睿孝皇帝
以欽慈保聖太皇太后祔玄宫
先是人宗殯宫權安延賢殿
将𭛁引時刻已至而官僚士庶填塞宫殿
宰相執鞭驅辟竟不䏻開
帝召祗候正掌鄭重子曰梓宫将𭛁而人眾填咽如此奈何爾其辟之
仲子即就天墀呼海口虎翊仲子所領軍列坐墀中使唱龍吟曲數聲眾皆驚訝相率徃官宫殿遂竟即奉引㱕德陵
仲子慮經途必有高
下旋轉之勢如肃靜無譁則患在傾側傳呼報吿則嫌於宣閙乃以行止縱横之語編入龍吟曲使人唱聲相語吿焉
時人羙之其巧思多𩔗此帝呼為天家子以其博通技藝大小必給事無不知也
仲子多藝䏻如馭生馬不求善馭者指教惟思所以防制跳踢蹄噄之患而御術無不盡學醫則不問醫師但按方書察證脉而用藥亦不誤仍貯川芎於布袋令家僮佩之便襲人氣不生虫󰔦學象棊則畫秤勢棊子於承塵坐視而熟慮焉時稱善其常請道士行安鎮法道士就位仲子皆行之而髙公不一開口天珍薨候王皆徃弔祝官行呼魄法應諾人缺仲子故問應諾人何在即就隐處以諾眾者揜口而笑所謂巧思之多皆此𩔗也
史臣吳士連曰朝廷以嚴為主
梓宫𭛁引何假於宰相辟人有司用計而後得行哉盖陳家寬厚有餘而嚴重不足故也
仁宗舍利之藏寶
也有僧智通奉侍焉
𥘉仁宗出家時超類寺僧智通燃臂自掌至入肘儼然無變容
仁宗臨觀智通設坐而󰥭曰臣僧燃燈也
燈畢回院熟睡睡覺火腫旋愈
至是仁宗崩乃入安子山奉侍舍利寶㙮
明宗時燒身死
是歲大水
辛亥十九年
元至大四年置鑚金剛都刺三字於額依真上都例
天属有浮屠上下都納
納胡僧瑜祗󰜏藍女入宫僧嘗於仁宗時來容貌蒼古自言三百嵗䏻跏趺浮水上又䏻縮五臟於胷膈間令腹中枵然虛空但腹皮與脊骨在止食硫黄𡧸芥薺居數年還國
至是又來帝以其女多羅聲入宫
僧竟死於京師明宗時有胡僧名菩提室理來亦䏻浮水偃卧而浮與瑜祗不同
冬十二月帝親征占城以其主制至反側也
一名制鷙壬子二十年元仁宗愛育黎拔力八達皇慶元年春正月十七日
盪
夏五月誘獲占城主制至以歸封其弟制陀阿󰜏粘為亞候瑱其地
先是制至使人入貢
其人即俱占寨主帝令段汝諧𡧸與之約
及帝親征至臨平府分軍為三道
惠武王國瑱由山道仁惠王󰆑餘由海道帝親率六軍由陸道水陸並進以汝諧為天子招諭使前行
帝至俱占駐蹕汝諧為人就寨主諭以國主出降意
寨主以吿制至從之率家属自海道來降仁惠遂躡其後
汝諧即馳書奏曰慶餘欲奪帝功
帝大怒詔收慶餘監軍
阮隗刖
其足
仁惠惧詣御營謝罪曰臣恐彼至海中改圖故方遏其彼耳
帝怒解詔分軍廵行諸部落占人嘯聚欲犯御營
象聲漸近軍士有優色
數日惠武軍自照道來
占人乃散
是役也不費一鏇而占城就乎汝諧之力也
帝駐俱占之日明憲王蔚太宗季子在營談辨簧惑軍情
帝怒斥出營外詔諸軍不得納明憲乃與家僮數十人宿于野外
范五老聞之即延入軍中謂人曰聖上方責恩主而擯之于外
萬一為賊所獲則彼謂擒其皇子也安知其為
帝
所責哉
五老寕受違令之罪不怱為賊所利
帝聞之亦不之恠
盖明憲與五老篤於情義而禮意甚簡畧明憲至五老家每同席坐及回遣以金銀凣有所求無吝惜意
故明憲樂與之交
帝嘗讓五老曰明憲皇子也汝何輕忽
後明憲又至其家
五老與同坐如𥘉但曰恩主勿復至奴家聖上責奴
然明憲不倦其來五老不改其行
一則挾貨而揜其簡易之節一則利貨而忘其上下之分故也
元遣禮部尚書乃馬反來吿仁宗即位
駕回献捷
于龍興府諸陵
至琛市江忽遇雷武烈風畫如󰋺墨咫尺不相見舟䌫皆斷御舶沉中流
帝綠舶首鎢逢以脚引㚴㜮同乘蓬上諸舟皆閣沙渚
詔再整儀仗上京㚴音怖美女名㜮音濫女宫名
六月帝還自占城拜謁皆着平滕服以軍容皆被水濕也
時皇太子監國昭文大王日燏宜武侯國秀領左右聖翊軍留守
有詔宣諭曰凣留守官與扈駕諸将其功相埒盖儲君幼冲當時留守異於他日而扈從諸将有功賞亦不行
遣使如元
封制至為效忠王
又改效順王
加尊先帝先后徽號及加封名處各神
立芹海門神祠
先是帝親征至芹海門前日乾避諱改為芹駐營夜夢神女泣曰妾趙宋妃子為賊所逼困於風濤至此
上帝勑為海神久矣
今陛下師行願翼賛立功
帝覺召故老問事實祭然後𭛁海為無波直至闍槃克獲而歸
至是命有司立祠時祭焉
追尊昭王為元祖皇帝恭王為寕祖皇帝意王為穆祖皇帝
史臣吳士連曰周武受命追王二祖宋祖御圖
追
帝四世盖以祖宗積功累仁以至有天下則尊號響廟在所當㥯
陳氏有天下身履帝位而追封三祖以王爵既非人心所安
至是始追尊帝號又失之緩矣
癸丑二十一年元皇慶二年春正月尊寧祖夫人為寧慈皇后穆祖夫人為穆慈皇后
二月效順王制至至嘉林行宫死火塟之
三月彗星見西方
興讓王國顙卒
复六月二十日雷震三司院災手分梁郎死令本司出錢醮謝
舊禮雷震宫殿堂廡
脩設祈禳醮者排辨則有司供備需用物則官庫領給餘各處本司出錢醮謝
冬十月閲定武軍改武捷軍為鐵額軍以大僚班陳青鸝為武衛大将軍領之
以安撫使杜天覷為經畧使
時占城被暹人侵掠
帝以天覷經畧乂安臨平徃救
後凣西邉籌畫明宗悉以委之
十二月輔國太保昭懷侯現卒
以陳克終為左輔爵冠服侯甲寅二十二年三月以後大慶元延祐元年元春三月勑中書頒本朝名諱增入寕皇及宣慈保慈二太后諱十
八日
帝禪位于皇太子奣
奣即皇帝位改元大慶元年
大赦
稱寕皇尊上皇曰光堯睿武太上皇帝順聖皇后曰順聖保慈太上皇后
群臣上尊號曰體天崇化欽明睿孝皇帝
贈興讓王國顙為太尉
冬十月試太學生
賜爵簿書令命局正阮柄教習以為他日之用
詔三品奉御立容都并充資
置扶輦都為龍衛将選取禁軍子及鐵額軍係刺
金剛者充之
帝既受禪元使至開讀國書禮󰍶次日賜宴
帝服黄羅交領衣御巾絛使者羙
之曰飄飄若神僊中人
及回國具道帝神采清秀
後使至者有問之曰我聞世子神采清秀飄飄若神僊中人有諸
我使復之曰固如是言然亦一國之風標也
遣阮忠彦范邁如元報聘
明宗皇帝諱奣英宗弟四子嫡母順聖保慈皇太后陳氏興讓大王國顙之女也親生母昭憲皇太后陳氏保義大王平仲之女也在位十五年遜位二十八年壽五十八歲崩于葆元宫塟穆陵
帝文明飾治敷賁前功忠厚存心貽謀燕翼内宁外撫紀綱󰍶張惜其不辨克終之奸𦤶國瑱之死而為聰明之累也乙卯大慶二年元延祐二年夏四月七日兢舟
五月
詔凣父子夫妻及家奴不得相吿許
史臣吳士連曰帝素厚親族而於属尊且貴者尢加尊敬凣臣下有與同名者必改之如度改師孟以與尚父同名也
嵩改叔髙以與興寕安寕王長子也同名也又伯叔姑舅之名每言必避有口諱小帖授諸皇子帝姬焉
惟其有是心故事是政也
六月旱
時陳克終為行遣󰱑官上疏言宰輔之職爕理陰陽為先今克終位居首相不能參賛天
地召𦤶和氣以𦤶雨暘失時是居官無狀
克終曰克終黍居近輔但力行職所當為如歲旱問諸龍王
克終𡸈是龍王而歸𠧨也
後江水漲帝親觀治堤󰱑官言陛下宜勤脩德政系事治堤細務
克終曰夫人遭水患為元后者當救其急德政之脩無大於此
何必靜坐疑神謂之脩德政哉論者云克終之諉龍王󰱑官之譏細務胥失之矣
秋八月以誕日為寕天節
九月蝗
冬十月蝗
賜陳克終爵亞關内侯
丙辰三年元延祐三年春二月閲定文官及戶口有
差元豊年間木印帖子者閲定官以為僞
上皇聞之曰此誠官帖子也
因以故事論之
凣居政府而不諳故典則誤事多矣
冬十一月令宰臣宗室百官獲籍田
命仁惠大王󰆑餘徃演州定兵民籍以内書火正掌奉御阮柄副之
事畢回闕柄以所得俸錢進納帝命有司收之或曰柄納俸錢而陛下收之臣未曉其故
帝曰柄納俸錢誠然朕苟不受是陷柄於僞故受以顯柄之無僞也
柄上皇近
臣爲人清介徃年為頭行人使元回不買一物上皇嘉奬特賜二資故事凣使元回賜爵各二資頭行人以下各一柄以清介故得二資
以陳䧺韬為少傅
丁巳四年元延祐四年春三月合䯻天真懿貞徽真惠真聖真五公主
徽真適威簡侯缺名𥘉徽真親生母太平陳氏上皇之宫嬪性貪狼每侵奪民田
民有愬者帝不付之有司召威簡以狀示之論曰朕不付吏治者辱先皇嬪御也
爾宜照狀還民
威簡即
奉詔還之
後太平卒威簡悉以前所奪田還本主帝以是嘉之
上皇御重光宫刑部郎中費直扈從
属天長安撫缺員命直兼行
時强盗𥘉起名文慶者為盗𣁰有稱捕得强盗一人送官謂是文慶
及考問其人即誣服人皆以為得實直獨難之獄久不决上皇以問對曰人命至重臣心猶有所疑不敢妄意處决
未幾又問直對如𥘉
上皇怒曰承服如此何疑之
有直奏曰彼不為牖楚苦而恬然自服臣竊疑之朞月而文慶果得
上皇由是嘉直
之能
上皇嘗賜帝食
帝細嚼上皇曰男兒須龍吞虎噬何細嚼之有
及賜王侯食亦論如之
戊午五年元延祐五年春二月十八日以天真長公主嫁惠正王缺名封惠正為駙驥郎郎
秋八月十九日宣慈太皇太后崩
遣惠武大王國瑱征占城
李家族將孝肅侯李必見陣前死之
𬋩天武軍范五老縱兵擊其後
賊敗走擒獲甚眾
󰥭五老關内侯賜𢒎魚符仍官其子
時上皇有出家意因令宫人素食
諸宫人皆有難色獨姉㜮阮氏延斷指以
進
上皇嘉之賜田四十𤱈以為後日脩行之資
延果出家而終釋號凈光尼
冬祔塟宣慈太后于仁宗陵傍𥘉仁宗嘗嘱英宗他日當以姨即太后塟陵傍仍畫塟圖為曲尺穴以授
至是上皇遵遺命開陵傍以塟
陵地多沮洳築土聲震園陵
上皇有憂色𥘉太后之将塟也百官奏陵寝不可驚動
上皇曰先帝有命不敢違如有損害于自當之
塟後未幾
上皇疾作朞年而崩
己未六年元延祐六年夏四月凍林東天王津崩十丈
五月十七日皇太子旺生號天建
大水
冬十一月皇次子元晫生
庚申七年元延祐七年春三月十六日上皇崩于天長府重光宫引梓宫入祥符門奉安於聖慈宫
上皇天性謙冲友睦同姓朝廷庶政皆自裁决
萬幾餘暇遊神翰墨一畵一畵悉焚之御製詩集名水雲隨筆臨崩亦焚之
𥘉年嗜酒仁廟以為戒自是絶不復飲
嘗賜朝班差多
仁廟知之命取其籍書于編曰安有一國如掌大而朝班如此之多
自是更
愛惜爵級其改過不吝如此
官奴黄鵠天健以巧計墮刑官鄕人卒坐誣罪
上皇知之謂刑官曰夫鵠之奸且黠如此獄官不能推究其情理直情枉理不可以理而舍情情理並行不相然後為善讞獄也
如知其情之不偽則據理而行可也
情果僞矣則更推其理之曲直而奸狀自見尢不可岐而二之也
其明慎刑罰又如此
徽姿󰥭皇妃從駕未得乘輦保慈以所乘之輦賜之則恠曰保慈怜愛徽姿則以他物與之可也
其乘輦有舊典在不
可與也
阮士固朱步東宫近臣及即位固步皆以無行檢並不得擢用
固仕至天章閣學士其員實剩置而無聀掌
步則領禁卒數部而已上皇親征占城步戰死
固道死
二人於上皇服劳日久才不堪用置之數職或優以禄秩而不假以事權阮國輔内書正掌仁廟近臣也
興隆間行遣鈌員上皇朝仁廟於崇嚴寺仁廟言國輔可也
對曰如以位序論之則可矣
但差嗜酒耳仁廟默然遂不用國輔終以是職卒
其重惜名噐又如此
時引梓宫
𭛁天長保慈太后舶引䌫八艘徽姿皇妃百二艘
掌禁軍有希帝指者以引䌫加繫於皇妃船
将軍陳祐曰太后舶引䌫八艘陳家制也
所以明上下之分
即拨劎斬去之
事聞帝嘉其忠
祐上皇親臣也
夏六月大水
秋八月暴風
冬十月詔凣爭田土勘問不是以物而強爭者反坐計田宅錢數倍還之
若假立文契則左手一節十
十一月殿帥上将軍范五老卒于城内檳榔園
賜第年六十六
上輟朝五日異恩也
五老上洪唐豪扶拥人年踰弱冠
興道大王見而奇之以養女妻之
因為王家臣得王訓導之益材噐絶倫
王薦之
出身戒行頗好讀書倜儻有大志喜吟詩於武事若不經意
然所領軍必為父子之兵每戰必勝
嘗有詩云横槊江山恰幾秋三軍貔虎氣吞牛男兒未了功名債羞聽人間説武侯
其治軍有紀律待将校如家人與士卒同甘苦故所至莫敢當凣征伐所得必以充軍儲視才貨泊如也
為一時名将云
史臣吳士連曰嘗觀陳家名将如興道王之學
形於檄文范殿帥之學見於詩句非特專於武而用兵之精戰勝攻取古人無出其右黎輔陳之勇冠三軍單騎出入虜陣臨機制變扞主于難而其文學足以教導儲宫則陳氏之用人固隨其才而委任耳
至於天属天属即天武軍則禁不與入學
倘文武全才生於其間不為拘滯耶
十二月十二日上皇塟安生泰陵在安生山穆阜二陵同廟號英宗謚曰顯文睿武欽明仁孝皇帝
史臣吳士連曰天下之本在國國之本在家家
之本在身其家可教然後可以教國人
雖唐󰔄之治不過是也
書美帝堯於變之盛必以克親九矣
為首化行於家之謂也
愚讀英宗之編見其改過不吝事親惟謹睦族以悌尊先祖先姊為帝為后遣遠慎終皆得其道其家足法而人法之
故上而仁宗稱其孝下而明宗遵其法治底文明俗臻福庶非治效本於身脩家齊歟雖詩書所稱又何加焉
又曰天子七月而塟閲九月而後塟緩也意或從隂陽之説歟
𥘉英宗弗豫
帝日夜於寝門外居止每入見則與
國瑱偕
盖英宗倚托國瑱尤重将以帝為託
故不許獨見而以國瑱為偕欲使君臣之義篤而無所嫌間
時保慈太后召僧普惠就惠明寺設灌頂會英宗疾方彌留
普惠請見陳生死事
使復之曰僧且至此予亡官家有命則僧自為之
若後事則僧亦未死安能以子告哉
太學生鄧藻帝於御床奉侍寫遺詔英宗崩
帝親治大歛
惟國父與藻及家兒主都黎鍾預焉逮梓宫歸山陵藻鍾皆奉侍
陵寝
帝歲時󰥭謁
藻每避之其志惟在奉陵而已更無所求
帝怜其貧賜田二十畆命陳世興賫帖與之
其田先已賜帝次妃千春千春猶執故帖耕種而藻未嘗與之爭
世興知之具以實聞即罷千春帖以其田歸藻
藻亦不以為喜
鍾則移先塋賣田宅挈家孥於安生窆塟室居焉
二人皆居安生終老
後藝皇至安生追念二臣郎命陳安重脩藻鍾舊寺且給田以供其祀賜寺名忠節
改扶輦都為叩馬軍
饑
以裴木鐸知審刑院事兼黄
江下路轉運使
辛酉八年元英宗碩德八剌至治元年春尊順聖保慈太上皇后為順聖保慈皇太后親生母徽姿皇妃為徽姿皇太妃即昭慈皇太后
二月米小升直錢一鏹
夏田禾大熟
冬十二月皇第三子暊暊音府生
試僧人以金剛經
賜陳克終爵關内侯
遣使如元賀英宗即位
以阮忠彦為御史󰱑侍御史
壬戌九年元至治二年春正月以惠肅大王年為駙驥郎
三月雷震報天㙮頽其東角二層
夏元人
爭疆界
遣行遣司刑部上書尹󰘊憲如元爭辨
憲卒于行
帝深惜之
癸亥十年元至治三年秋八月二十二日帝幸太學
有黄江天属軍名名墨中太學試科
詔󰰻還軍籍為天丁軍吏及鬪杖又占髙科
時蒐簡諸軍以肥晢晢白也者為上故軍士不復文刺自此始
詔凣爭田而有榖者且分為二償耕者一分留一分
從京師大安撫兼撿法官阮愈之言也
愈與天覰齊名天覰觧乂安臨平經畧使帝命愈繼涖其職占人
亦畏服
時朝士如陳時見段汝諧杜天覰莫挺之阮愈范邁范遇阮忠彦黎括范師孟黎維維農貢縣古定社人也張漢超黎居仁軰相計登朝人才彬彬矣
遇邁兄弟舊姓祝仁宗出家時為隨侍内學生
帝以祝非望族姓改姓范遇舊名堅邁舊名固俱受業于阮士固
堅避判首惠義名更名遇
固避師名更名邁邁居風憲骨鲠敢言有古爭臣風後入政府不數載而罷
忠彦舊名鶻英宗御重光宫有出家意製招隐詩賜忠彦
忠彦辝不奉命
挺之廉挈
薄於自奉
帝體得其姓使人将錢十鏹暮夜置於門内
挺之明旦入朝郎以聞
帝曰無人來認與卿取用
憲宗時為入内行遣右司郎中遷左司郎中
冬十一月鑄鉛錢
十二月󰀋惠武大王國瑱長女徽聖公主為儷聖皇后
即憲慈太后以威簡侯缺名為參侍朝政知軍國事
親属有嫌其職之卑者威簡曰爾軰癡甚
凣人臣荷主上𮌐顧皆簡自聖心固非人力所䏻致何乃妄有他慮我幸𫎇恩寵深𢙇過望寕論其崇卑哉
帝聞之以為知言
甲子開泰元年元泰定元年春正月朔改元
閲定内侍雜流各色
夏四月以惠武大王國瑱為入内國父上宰檢校太尉日燏為佐聖太師威肅公文璧為入内輔國太保文惠公光朝為入内檢校司徒
元帝遣馬合謀楊宗瑞來告即位及授時曆一帙
合謀等乘馬至西透池橋槈道不下
諸諳漢語者奉㫖接話自辰至午怒氣益厲帝令侍御史阮忠彦出迎
忠彦以理折之
合謀辭屈乃下馬捧詔步行
帝大閲已而論事忤㫖左遷炎朗州通判
有政聲尋擢為僉知聖慈宫事
賜陳󰘊謹畵像并詩
時󰘊謹為大行遣尙書左僕射𢘚恂有守簡靜無華
帝賜畵像詩云形容骨格耐冬寒相貌寕寕亦可看風流一段渾描音猫畵也盡心裡難描耿耿丹
冬十二月禁鉛錢
是歲旱蝗牛畜多死
乙丑二年元泰定二年春置諸路廉訪司以鄧輅充大黄安暹兩路廉訪使
秋八月頒降新定諸例舊制官朝聖慈行遣司及内書火局並謂之内𡧸院
至是改行遣司為門下省而内書火局仍舊内𡧸
院
司徒文惠公光朝卒
年三十九丙寅三年元泰定三年春二月至六月不雨
三月中書侍郎知審刑院事
裴木鐸卒
先是英宗臨崩之日謂帝曰木鐸歷事三朝謙恭恪守文質可觀善待之勿為人所沮
帝因畵像藏于書府有意大用未及遷而卒年六十二
秋七月閲定文武以内書火正掌奉御謝不矜為入内行遣行左司郎中
陳克終為少保行聖慈宫左司事賜字文節加同中書門下平章事
國𥘉因李舊行遣衘加中書門下平
章事
自上相光啓居相位嫌行遣與宰将衘同因奏改為中書門下公事以甄别之
至是帝以克終陞少保猶莖行遣事優待之特加中書門下平章事徒舊制也
左遷阮忠彦清化安撫使
忠彦性疎畧
時保武王賜皂衣上位侯忠彦主擬反在紫衣之列
上𤕵其才且出於過誤不之罪故出之
忠彦嘗有詩自負云介軒先生廊廟噐妙齡已有吞牛志年方十二太學生纔登十六充廷試二十有四入諫官二十有六燕京使矜伐如此後再歷職
宥省
至裕宗時入政府終有令名不負儒者壽八十餘有介軒集行于世世
時張漢超為行遣一日於朝中言刑官范遇黎維受賄賂
帝即令勘實
漢超私謂人曰超待罪政府為主上見信故言
𡸈知有勘理耶
帝聞之曰行遣省官也審刑院官也皆予所信任
安可使予信省官而疑院官哉
及勘問漢超辭屈坐罰錢三百鏹
未幾以范遇參知政事同知尙書左司事位與漢超並
遇學問雖不及漢超而居職清謹見稱於時
惠肅王伐占城無功
而還
帝曰先帝櫛風沐雨方擒其主
國父以重臣奉命致偽主制能出奔制能奔爪哇求援但立種酋阿難為效城亞王
今威肅一王爾威望非國父比而予無居宫中委以專征之寄欲擒其主其能濟乎
盖自𠧨之辭也
丁卯四年
元泰定四年夏五月
雷震陵寝
群臣議其事
詔罰少保陳克終行遣段汝諧等有差
震之明日群臣會議于内人文局王侯與陳克終段汝諧休歇
克終言渉俳謔
汝諧遽起去
克終言󰍶眾皆笑
為󰱑官所劾詔罰克終汝諧
汝諧曰此間戲笑臣已出去
帝曰汝諧聞知笑謔不䏻止而又去之是有意陷師于罪過且為身計
竟罰之
有臣名效可稱帝賢於英宗
帝變色止之曰夫人之譽人謁賢於父則其人素不孝於親故出此言
效可不能悅親故帝言此以警之也
效可為人以智巧存心帝嘗出穿衣二給令效可第其優劣謂之曰一則太上親制一内人黎計所為二者俱精妙子指其實效可反襨再三即摸棱持两端曰主上斯為主之善臣下亦為臣下之善巧帝為之笑巧
史臣吳士連曰帝之此言雖一時為效可而𭛁
然其忠厚存心亦於斯見矣
戊辰五年元致和元年九月以後文宗圖帖睦爾大曆元年春三月殺國父上宰國瑱
時帝在位十有五年春秋已髙而儲副未定
皇后父國瑱執以為須待后嫡子立之
岡東文憲侯缺名佐聖太師日燏之子一作弟欲傾皇后而立皇子旺乃賂國瑱家臣陳缶以黄金百两使誣訴國瑱以謀反事
帝信之囚國瑱於資福寺以問少保陳克終
克終黨於文憲又與旺母皆𰎟山人而嘗傳旺即以捉虎易放虎難對
乃斷國瑱飲
食使之自盡
皇后以衣清水與飲飲󰍶而卒
逮捕其黨百餘人每斷獄訟
訟人多訴其寃
後數年會缶有妻妾相妬以文憲所授金事聞下獄官黎維為人剛直即日按問
缶當陵遲未及行刑而國瑱之子紹武缺名家奴生啖其肉盡矣文憲免死降為庶人没其籍
史臣吳士連曰儲副之位國本不可不早建正嫡之分支庶不可以妾干帝在位既久庶子長矣而正嫡未生奈何從權可也
待嫡子經也立
庶子權也及適子生長庶子加封王爵儲副之位還之嫡子
󰰽曰不宜
或曰脱有不諱父皇先崩危矣
曰諄勤於平日之訓明辨於遺詔之言擇社稷臣委以托孤之寄無憂也
况明宗親履其事必能處之得其當
國瑱執一不通使奸臣乘之以嫁禍衮哉
易曰親其會通以行其典禮國瑱盖未嘗聞然而其寃不可不白
至於陳克終亦一時人物帝加之師保之位而問以國政固宜盡忠納誨俾其君為堯舜可也
而乃阿附
權貴害正黨邪擠子禮反排也善𩔗於非韋陷其君於過擧
是可忍也󰰽不可忍也
後又啓其君以邀功征占城逢迎之態又見矣
故人君之任賢必察焉者惧其有小人如克終軰或在其間也
立皇子旺為東宫太子
封次子元晫為恭靖大王
己巳六年二月以後開祐元年
元大曆二年春二月七日󰀋東宫太子旺為皇太子
十五日禪位
旺即皇帝位改元開祐元年
大赦
稱哲皇
尊上皇曰章堯文哲太上
皇帝儷聖皇后為憲慈太上皇后
憲一作惠群臣上尊號曰體元御極睿聖至孝皇帝
奉上皇居天長行宫諸皇子侍上皇
每論及本潮人物太保威肅王文璧曰凣論人物教皇子須止及善人惡人且置勿論恐皇子聞之或有效者
上皇曰善惡當對舉不可偏廢也
吾子果賢耶聞善必從而師之闻惡耶惡而避之
善惡皆可師也
如不賢耶何待見惡而後為如太康失德則前王逸豫而效之耶
隋煬帝口道堯舜而其所行反為桀紂其見善而效
之耶
威肅頓首稱善
又一日延惠肅王入寝殿命之坐
上皇素食
惠肅素斥佛老因言曰臣不知素食更有何利益
上皇揣知其意即論曰祖考時御素𩚏故效之耳所謂利益則朕不知
惠肅默然而出
封佐聖太師日燏為大王
冬上皇廵狩沱江道親征牛吼蠻
命僉知阮忠彦從編脩實錄
先是仁廟時牛吼與道密入朝遣回
至是叛肆掠本江之地盡有之又謀刧懷忠家
上皇定親征之議
陳克終諫曰沱江號瘴地又湍瀨奔駃駃音?跳躍也不
利行師占城無瘴毒且前世帝王親征多擒其主不若釋彼而征占之為愈
上皇曰朕為民父母苟生民陷於塗炭當急救之𡸈較險易利鈍哉
克終󰥭謝曰聖度包荒非臣愚所能及
𥘉上皇将征牛吼占昭人詣闕上書丁寕以舉寨降則刻符為信
上皇方圖登其寨城倣漢武登单于󰉟故事及親征分命昭義侯負螟領軍由清化道以應官軍仍論之曰占昭寨已有降約必待官軍
至無妄動上皇至忙越駐驛賜名太平府有博子泉賜名清
水泉昭義侯至占昭欲邀功擊之遂敗宣威將軍武斯宏陣前力戰死之
上皇聞之曰已誤矣然是行也
上皇自将號令嚴明威聲遠震哀牢聞之奔潰
及還至白鶴江江中有石堆浩流船多觸
閣聞其臣曰輔武大王上皇𡧸禱曰御舟安行則加褒賞
後興孝王討沱江蠻泊白鶴江夜夢神曰前年帝有褒賞之命至是無聞
興孝王回奏上皇乃加封二字鬼神靈應信不誣矣
以武堯佐為入内行遣門下右司郎中堯佐洪州人與弟農上皇當宁
時宁門?之間人君視朝所宁立處
同登第並以文學稱堯佐為行遣同知内𡧸院至是授是職
大越史記本紀全書卷之六終
大越史記本紀全書卷之七〇
陳紀憲宗皇帝諱旺明宗次子嫡母憲慈宣聖皇太后親生母明慈皇太妃黎氏也
在位十三年壽二十三崩塟昌安陵〇
帝天資英睿運撫升平然享年不永未見其所行
惜哉
庚午開祐二年元至順元年夏五月以誕日為會天節〇
秋七月順聖保慈皇太后崩于安生木杲庵
太后性仁慈凣英宗子雖庶出皆愛護撫育如己子
惠真公主英宗所鍾愛太后亦加愛之
天真太后
出也
或賜𧶘則先與惠真而後及天真
英宗崩後善視惠真盖有加焉
至於遇列嬪亦甚厚如宫中㚴㜮王氏惠真所出也有寵懷娠
太后以雙香堂太后正寝為坐蓐所
王氏後産而亡
宫人私言上皇曰太后殺王氏
上皇素知太后慈仁因大怒笞之太后亦不以關懷
寶惠國母即保慈寀后母常請元徽即威惠女保慈姪女入宫為妃
上皇以啓太后太后曰不可元徽為妃將使淑姿稱奴耶
其不以私恩濫予如此
時稱母德之冠焉
自奉英宗梓官歸安生一齋一粥
諸般苦行無所不為但不肯受僧戒
曰先帝晏駕後予不可見僧面對僧語惟齋粥苦行以報如天大德奚以衣鉢為哉住山十年而崩〇
佐聖太師昭文大王日燏卒
年七十七日燏好與外國人遊常騎象遊婆伽村
其村廻李聖宗征占城虜獲占人居之以占語命名多加離後訛為婆伽或三四日後返又遊祥符寺與宋僧談語信宿乃回
凣外國人來京者徃徃雜至其家如宋客則對坐交床講話竟日占人雜蠻亦各以其國俗接之仁宗時󰀋馬錫國使來貢求能通語者不可得獨
日燏能之
或問其故曰太宗時北國使至因與之遊故少通其語耳
仁宗嘗曰昭文叔盖蕃落人後身故善為諸國語
既入相每過宋人陳道詔家對坐清談移時不倦
英宗聞之曰祖父為宰相道詔雖宋人既有翰林奉㫖𡸈可對坐故事元使至必使通語者傅譯宰相不可與語慮或有失必諉之通語者
日燏則不然其接元使每與之語不假傅譯
及使就歇次乃携手俱入飲酒如平生歡
使曰君乃真定人來仕此耳日燏深拒之而彼終不之
信盖其容貌言語皆似真定人
英宗欲尊宣慈皇太后為太皇太后未知所以家尊
欽慈皇太后以問即以太皇太后封
英宗有武帽二乃廵師及講武所御也而名號未稱
方征占城将御以行使日燏命名即名其一曰武威一曰武德
至於東宫一撮齋資善堂之名皇太子學曰資善堂宫太子學曰撮齋亦皆所命音樂節奏𰙔舞曲調亦皆日燏所作
紹保末守宣光收物寨
胡虜𥘉臨境昭國奏昭文在宣光應在上呼胡虜矣
日燏喜宋人遊故昭國云然宣光失守
日燏沿流
而下虜軍傅两岸邊追躡之
日燏顧虜軍徐行謁士眾曰凣追則要速今徐徐然行恐有前軍把截亟
遣人視之果見虜以横截下流登陸乃免
其為為人雅量喜怒不形於色家未嘗鞭以以笞奴隷或笞之則數其過失然後行笞嘗命家僮守舟國父家僮敺之其人馳吿
日燏曰死亡耶曰但敺傷耳
曰不死則已奚吿為
又有人訟家婢於國父
國父令家僮收捕
婢走入府中捕者追至中堂擊捉喧閙
夫人泣曰恩主宰相也
平章亦宰相也
縁恩
主仁柔故人輕易至此
日燏從容不應徐令人謂婢曰汝第出處處都有國法
又涉獵史籍篤慕玄教通於冲典冲深也飛也虚也老子太盈若虚虚作冲時以該博稱上皇方幼孺在閣有疾常命行安鎮符法
其被氅加冠如道士状
小君貞肃夫人嘗有私請日燏頷之及出府庭記室以其事呈日燏不之許
以親王之貴歴事四朝三領鉅鎮家居無日不開倡優塲作戲樂而人不以為淫
較之郭子儀窮奢極欲而人不之非者殆庶幾焉
貞肅清化人也故日燏家妾
皆清化人而其子皆清化女所出
厥後除清化知府每以日燏子孫爲之如國康之於演州是也〇
陳克終卒
贈少師
克終為人矯情干譽不事家業
每日晨入朝則於永昌門尚輦局次歇審觀奏簿以僃陳奏
朝退則就東宫明宗時在東宫教授皆強矯爲之
常與學士阮士固博戲或二三日夜以斷晝只據枰啜粥不假少息
其贏偷止一二緍而用心太苦如此
又如朋友周晬落成等日邀請一一皆往
甚至醫官家有兼味則就其家
軍人供食則嘉其
妻
一日謂其子公綽曰汝娶其家女何不見告𥘉娶寳環
重興間元人入冦寳環父母降虜田産並没官
及帝即位詔還之不以供時祀
其趨時外節又如此
惟行成一事可觀故人皆稱賢
歸塟𰎟山紹武家奴斬碎其尸
辛未三年元至順二年元遣史部尚書撒只瓦來吿文宗即位〇
遣使如元賀〇
上皇御重光宫皇子暊空武切侍
遇大風雨應制賦詩云安得壯士力盖世可禦大屋之頽風上皇賞金十兩
暊年十一
壬申四年元至順三年春二月十五日祔塟順聖保慈皇太后于泰陵
先是上皇命日官擇塟日有駁之曰以今年塟必害祭主
上皇使問曰汝知予明年必死耶對曰不知也
又問曰如明年以徃予必不死則緩塟母后可也
如明年予死而母后襄成事曰襄事不猶愈於徒死乎夫吉禮凶禮必須擇日重其事也𡸈陰陽家拘泥禍福之謂哉卒行塟禮〇
三月以阮忠彦為内𡧸院副使掌官朝内省籍〇
秋七月以阮忠彦知審刑院事兼清化安撫使
忠彦
立平𠃔堂决獄訟無寃濫
癸酉五年元順帝妥懽帖睦兒元統元年秋七月大水〇
大譏
甲戌六年元元統二年春中書增置左右正言參議〇
上皇廵守乂安道親征哀牢以阮中彦充清化𤼵運使運糧先行車駕至黔州軍聲大振哀牢望風而遁詔忠彦磨崖紀功而還乙亥七年元至元元年元遣史部尚書鉄柱來吿順帝即位〇
秋九月上皇親征哀牢敗績
段汝諧溺死
先是上皇議親征哀牢不果
至是又議親征而眼
疾作
或請緩師上皇曰去年親征不果
今年又以疾緩師
天下将謂予怯萬一北虜侵軼則吾将何特遂厥意親征
疾尋愈至乂安疾又作
上皇乘舟力疾而行
登陸乃
愈時汝諧𬋩神武神策兼乂安經畧大使而哀牢侵南戎乃乂安之属邑故以汝諧為督将諸軍皆受節制
汝諧止率神武及乂安軍以行意哀牢㨿南戎其眾單弱擊之必克
且砦臨屑邏大江既克之後俘獲沿流而下過真臘及諸蕃國皆震耀兵威因諭諸國子弟入朝志欲邀
奇功以凌同列
及交戰之日陰霧晦㝠賊先伏象馬夾攻
官軍大敗墮水死者過半汝諧在焉
上皇聞之曰汝諧用必克之謀乘必勝之勢攻垂成卒為賊所餌
汝諧非不知料敵但所為過大而𦤶然耳
乃知人之期望不可踰分限也
史臣吳士連曰城濮之戰子玉有必勝之謀而終敗績為文公之所餌也
南戎之戰汝諧有必勝之謀亦以敗績為哀牢之所餌也
彼二将者𡸈無才畧以至是哉乃驕而取敗也
孔子曰臨
事而惧好謀而成
行師之要莫大乎是𡸈有将之驕吝而能成功哉
上皇之親征也
杜天覰時𬋩快户軍即神策軍也方病篤命留後
天覰即令家人昇詣永安門外固請扈駕
曰臣寕死於營門之外不死於床蓐之
間上皇嘉其志從之入賊境而卒
上皇嗟悼勑賜太常樂常祀
後阮愈卒亦如之
時常祀用太常樂惟行遣得之審刑止用齋内祭天覰賜太常祀盖時恩寵遇不下於行遣也史臣吳士連曰小人之用心也見利則進害則
退惟求適己自便
故有見事而辭難者有當官而托故者鮮能急於其君也
天覰方病篤明宗命留後常人之情不過奉命而己乃故請扈從不願死於床蓐之間則其用心惟急於君上𡸈不為辭難托故者羞哉〇
時有上将范蒼檜性柔和未嘗與人爭
陳吾郎每輕之蒼檜不為動至於攻戰則屢有功亦不以其功加人
上皇常曰蒼檜之處己也近於郭子儀矣
冬十月地震
丙子八年元至元二年春正月上皇自哀牢至京〇
秋七月大水〇
冬十月十九日上皇子皜生即裕宗也丁丑九年元至元三年夏六月二日上皇子曔生即睿宗也〇
五月雷震瑞章殿遏雲亭〇
彗星見東北〇
閲定文武官仍置諸省院属〇
秋七月納平章惠肅王長女顯貞公主為宸妃〇
九月詔内外官考覈所𬋩属有供結者留在家不着役者出之〇
以阮忠彦為乂安安撫使兼國史院監修國史行快州路漕運使
忠彦建議立漕倉貯田租以賑饑民
詔諸
路倣行之命
命興孝王討平牛吼蠻
入鄭旗寨大破之斬其酋車焚
師還軍士皆爵賞
興孝王援仁惠討平南戎故事請賞守舟者
上皇曰󰆑餘之討南戎自乂安陸行數日至南戎江乃刻木為舟
是守賊境之舟非守乂安之舟也
今之守舟則異於是且有賞必有罰
其󰟨常相須如取舟欲籍戰勝受賞使戰者當死則守者亦子耶
興孝對曰如無守舟軍中或聞賊以獲舟軍士能堅守乎上皇曰苟如此先賞在朝方可如京師不靖軍士其能赴敵乎興孝
不能對
是役者興孝家僮范艾預有戰功
上皇曰家奴雖有微撈不得預朝廷官爵
詔給艾田率五分
又有保武者上皇所親愛然不置之要地非其才也如英宗之於興保云
戊寅十年元至元四年秋八月大水〇
冬十月大風房屋大樹多倒壓者〇
以恭靖王元晫為參預朝政恭定王暊為驃騎上将軍領宣光鎮
己卯十一年元至元五年春改授時曆為懾紀曆時候儀郎太史局令鄧輅以前曆皆名授時請改曰懾
紀帝從之
輅山明縣人輅常作玲󰍡儀考驗天象罔不脗合〇
秋八月十五日夜上皇子暭乘舟泛西湖溺水得之魚粱中
上皇命醫人鄒庚療治
庚曰鍼之則復蘇但恐陽痿
鍼之果如其言
自是人稱庚為鄒神醫
累遷冠服侯宣徽院大使兼太醫使〇
以張漢超為門下右司郎中〇
仁惠王󰆑餘卒〇
是歲熒惑入南斗留一月方出未詳某月辛巳十四年八月以後裕宗紹豊元年元
元至正元年春以阮忠彦為京師大尹〇
夏六月十一日帝崩于正寝權安殯
于建昌宫廟號憲宗
史臣吳士連曰帝雖有天資之美然以弱齡嗣位國政皆出於上皇又若不及於政者所謂父在子不得自專也安得而議之哉
秋八月二十一日上皇迎皇子暭即皇帝位改元紹豊元年
大赦
稱裕皇
群臣上尊號曰統天體道仁明光孝皇帝
年甫六歲不立長子恭肃王昱者踈狂也〇
命張漢超阮忠彦編定皇朝大典考撰刊書頒行
裕宗皇帝諱暭明宗弟十子憲慈皇后所生也
在位二十八年壽三十四而崩塟阜陵
帝至性聰睿學問高明武僃文脩四夷賓服紹豊之時政事畢擧大治之後
?𨒣無度陳家基業由此而衰衰壬午紹豊二年元至元二年春三月定文武雜流等官〇
夏四月封上皇女玉瑳一作白瑳為天寕公主嫁正肃王堪一作興肃以恭靖王晫為太尉〇
五月占城國主制阿難卒
??????????????〇
秋七月尊憲慈皇后為皇太后〇以張漢超為
左司郎中兼諒江經畧使
阮忠彦為行遣知樞𡧸院事
舊制禁軍属尚書省至是置樞𡧸以領之
忠彦選諸路丁壮充禁軍鈌額定為籍簿樞
𡧸領禁軍自忠彦始〇
上皇幸御史臺監察御史尹定阮汝為落職
時重修御史臺成上皇凌晨駕幸獨御史中賛黎維陪侍
上皇還宫尹定阮汝為方至乃抗疏論上皇不可入臺仍劾黎維不能諫止辭甚激切
上皇靣論之曰御史臺乃宫殿之一
未有宫殿而天子不可入耶且臺中舊有天子󰕖學處簿書
祗候供奉筆硯在焉
此天子入臺故事昔唐太宗觀實録况入臺乎定等猶力争数日不已
帝論之再三亦不止乃落職〇
冬十月以誕日為󰆑天節
癸未三年元至正三年春二月上皇幸天長府〇
夏四月朔日食〇
五月六月旱
詔賜减今年人丁税之半〇
冬十一月一日欽慈皇太后崩〇
是〇凶荒民多為盗王侯家奴尤甚
甲申四年元至正四年春二月茶鄕人吳陛聚眾於安阜山為盗〇
改聖慈行遣司為尚書省官朝行遣
司仍舊門下省
置宣徽院大使副使
改登聞院檢法官為廷尉寺卿少卿
置勤農司屯田使副總路
置安撫使副屬州置通判
又設小路提刑漕司轉運職
天長府置太府少府〇
復國父上宰國瑱官爵〇
秋八月置諸路鋒團二十都遂捕盗刧〇
十六日塟憲宗于建昌安陵
史臣吳士連曰天子七月而塟
昔周桓王七年始塟以周室有子儀黑肩之亂故也
憲宗至是始塟四年矣未聞有故也
盖有上皇而從其命
歟然當時未聞以禮爭者
是歲凶荒民多為僧又為世家奴
乙酉五年元至正五年春二月試太學生
試法用暗寫古文經義試賦〇
夏四月五月旱
詔錄囚减雜犯罪〇
秋八月元使王士衡來問銅柱事
遣范師孟徃辨之
按是歲元國處處盗起且後年九月師孟受命迁陞何徃返之速此事未必有菇存之〇
冬十一月以張漢超為左諫議大夫〇
差軍人捕吳陛於安阜山陛眾迯散
丙戌六年元至正六年春二月朔日食〇
遣范元恒使
占城責問𮞏年朝貢缺禮〇
夏五月哀牢冦邊
命保威王𤩽擊破之獲人畜甚眾〇
秋九月以范師孟為掌簿書兼樞𡧸參政冬
冬十月占城遣使來貢禮物甚簿
丁亥七年元至正七年春正月朔日食〇
夏六月保威王𤩽有罪出為望江鎮驃騎将軍尋殺之長安路萬女江
國𥘉宋商舶來進小人國人身長七寸其聲似蝇不通言語又進火浣布一疋價錢每尺三百鏹留傳為貴物後制為御服制差短藏之内府
保威私於宫人竊之
一日裡其衣入朝
上皇前奏對露出袖口
上皇見而疑之使人檢閲果失所藏
宫人令老婢就保威家取之潜将入宫進呈
上皇不忍戮出之外鎮
行至萬女江令武士駕輕舟追殺之投其屍沙中而還降為保威侯〇
秋八月惇慈皇太后黎氏崩〇
恭敏王元昫卒
戊子八年元至正八年春正月以御前學生杜子平為侍󰕖〇
夏五月旱〇
秋七月大水〇
冬十月闍蒲國商舶至雲屯海庄潜買𧓍𧓍音駢珠也朱又音朱亦作黿珠雲
屯人多偷氽珠與之
事覺俱扺罪〇
元方谷珍起兵作亂
己丑九年元至正九年春三月北方商舶來貢鷂變鉢
宋末杭州人燒鉢爐将熟見一飛鷂過爐上遣屎爐中化成玉鉢故名之〇
夏五月大哇國來貢方物及能言赤󰢒鵡〇
冬十月册平章惠肅王第四女懿慈公主為儀聖皇后〇
十一月朔日食〇
設雲屯鎮鎮官路官察海使及置平海軍以鎮之
先是李朝時商舶來則入自演州他員等海門
至是海道遷移海門淺涸多聚雲屯故有
是命
庚寅十年元至正十年春正月元人有丁龎德者因其國亂挈家駕海船來奔
善緣竿為俳優𰙔舞
國人效之為險竿舞險干枝自此始〇
恭簡王元晟卒〇
元徐壽輝起兵稱帝國内大亂
辛卯十一年元至正十一年春正月太原諒山人聚為盗相攻擊
討平之
夏五月朔日食〇
秋七月大水〇
以張漢超為參知政事〇
乂安天罡女變成男〇
鄒庚有罪扺死免之
時庚以帝陽痿進藥方曰
殺童男取膽和陽起石服之及與同胞女通滛驗
帝然之烝於嫡姊天寧公主果效
庚由是寵益隆得日夜於後宫奉侍藥物
庚遂通宫人
事覺上皇欲寘於死以有藥治帝功得免
庚北人鄒孫之子紹豊間元人入冦孫以醫從軍致敗就擒在本國醫治當時侯王多見效國人屢以田奴與之致富庚承父業遂成名醫然無行檢固至此後復職其裔至今朝有鄒保者得鄒庚所藏宿物致富亦因以敗〇
以阮忠彦為入内行遣仍知樞密院事〇
冬十一月帝御天安殿閲禁軍于龍墀賜忠彦服戰袍戴武巾佩楞楞音棱木棱也四方木也金硯閲諸禁軍定殿最
壬辰十二年元至正十二年春三月占城制某來奔獻白象白馬各一大蟻一長一尺九寸及諸貢物請伐茶和布底立為國王
𥘉占主制阿難在𠱾其子制某為布田言大王也女壻茶和布底為布提言宰相也言聽計從因與制某樹黨
制某或見責布底每救解之
國人以是異心不專屬於制某
迨阿難卒布底遂逐制某而自立是知人臣樹黨必有異圖而制某初不知其墮於術中也〇
秋七月大水泛溢決鉢塊堤禾榖渰浸
快州順安為甚
癸巳十三年元至正十三年春正月詔王侯造戰船噐械練習士卒〇
拜恭定王暊為右相國〇
夏六月大擧伐占城
步軍至古壘水軍運糧見阻乃還
初興孝王領化州制某與爵犀即明宗家兒與制某徃還者言曰占城故事昔有國王畜一大󰍆甚愛之欲其能言遍求中國善養者與萬金
有一人自言善養
王大喜使養之
其人曰每月用藥所費百金三年方效
王從嗞
盖謂國王與己及󰍆三年嗞間必有一亡者但竊王金而不必成也
制某歸向主上興孝實尸
其事
淹閲歲月而入國嗞期未聞其事勢頗𩔗此
朝廷聞其言奉兵送制某歸國然無成功
制某居未幾卒〇
加太尉元晫為左相國〇
秋九月占城冦化州擊却之頗失利
召張漢超謀之
對曰不聽臣言故至此
乃命漢超領神策諸軍鎮化州
甲午十四年元至正十四年春二月
北邊帥臣驛奏元陳友諒起兵遣使來乞和親友諒陳益稷子〇
三月朔日食
𠱾歲饑民苦於盗刧
有稱興道大王外孫名齊者聚王侯家奴之迯亡者為盗刧掠諒江南策等
處〇
秋九月蝗詔减田租之半〇
冬十一月有黑虎見於城内〇
左參知正事張漢超鎮化州邊境復安乞還許嗞
未至京師而卒
贈太保
漢超長安安寕福城人為人骨鯁排斥異端有文章政事
帝但以師稱而不名
嘗撰北江開嚴寺碑文其畧曰寺廢而興既非吾意
碑立而刻何事吾言
方今聖朝欲暢皇風以振頽俗
異端在可黜聖道當復
行為士大夫者非堯舜之道不陳前非孔孟之道不着󰖠
顧乃拘拘與佛氏囁囁音折口無節也嚅嚅音儒多言也吾将誰欺
有名于時然而宗正大卿黎居仁嘗目為村毬脚盖村人蹴毬多不中以比漢超料理多不當也
而輕鄙同列不與交遊與中官范堯咨軰友善遇醫官者必嘲謔笑談皆非其𩔗也
及領两江則嫁女與本江酋長儂益問監瓊林寺則嫁女與三寶奴阮制皆慕其富也〇
黎居仁卒
居仁在明宗當卸時爲内𡧸官兼審刑事勘獄於家為中尉郭牢所劾
明宗問曰何不回互違避對曰臣寕受罪責不敢欺妄居官而欺妄何以率僚属哉觀居仁非人
之言及受過之語則其為人可知也
及卒贈入内行遣右司郎中同知左司事
乙未十五年元至正十五年春二月茶鄕聖主山崩〇
地震〇
三月至夏六月旱〇
秋七月大雨水〇
九月雷震朝元門及左右掖門〇
元朱德裕稱帝即明太祖後更名元章〇
以阮中彦為諒江鎮經畧使入内大行遣尚書有弼兼知樞𡧸院事侍經筵大學士柱國開縣伯〇
英宗次妃號靜惠者殿帥范五老女也出家之後英宗崩回本鄕
一日登扶擁社寶
山寺嘆曰寺先君所創也
吾春秋以髙於斯營室可以祝聖可以奉先忠孝两全是吾所願
於是重修之且於寺東偏構堂又建屋其後以為祖先接神妥靈之所
工󰍶上皇臨幸賜扁以彰孝敬
丙申十六年元至正十六年春三月缺日干两日相盪
二帝廵邊至乂安〇
夏五月車駕還京〇
秋八月幸傑特山國父上宰惠武大王祠
駕還御舶有黄蜂蠆于上皇左臉寝疾
帝命御舟監造梓宫〇
冬十月憲慈太后遭母䘮製䘮服
上皇因謂太后曰予其
不服此服矣
時昭慈太后猶在故有是言
憲慈太后設法會於昭󰆑寺發錢施貧民為上皇禱也
丁酉十七年元至正十七年春二月十九日上皇崩于保元宫廟號明宗謚曰章堯文哲皇帝
初明宗嗣位既九而嫡母生男
周睟日睟音醉周年也子生一歲也英宗廵邊在外家事决扵明宗
有請以世子行禮有司難之
明宗曰何疑乎初以嫡嗣未生故我權在此位
今既生矣待長復辟何難其人對曰此事前古多危請慎?之
明宗曰順義行嗞安危何足慮也
卒
以世子行禮
朞年而嫡嗣薨明宗甚哀
嘗誨皇子曰力治産業吝嗇致富者非我子也
若果行此寕散財以致貧之為愈也
是難未免匱乏猶不失為貴人之行
當弗豫時朝廷欲建保國醮明宗知之召右相國暊入寝内
帝懼即諭范應夢唱議以身代為言暊以其言聞
明宗曰應夢以周公自居以身代其父可乎
醮不可修也
𠱾憲慈太后放生雜畜以祈康復明宗曰予身不可以猪羊易也
疾既彌留召醫官鄒庚王定范世賞等診
脉
鄒庚曰脉煩悶
明宗占小詩示之曰診脉休論煩悶多鄒公良劑要調和若言煩悶無休歇只恐重招煩悶加
盖鄒庚出入禁中多以奇言詭計眩惑裕皇
明宗惡之因托詩以諷之焉
及進藥則曰人生重重苦惱
今日脱此苦惱則異日受他苦惱
遂不服藥
疾篤命
侍臣阮民望取御製詩藁焚之
民望遲留明宗曰可惜之物尚不可惜奚惜此為哉
諸皇子侍側因謂之曰須觀古人所行善則從之不善則遠之何煩父教嘗曰人君之任人非私其人也
但謂之
賢爾以其人因吾心供吾職事吾事服吾勞故謂之賢而任之
吾誠賢也則所任嗞人亦賢堯舜之於稷契𧃰龍是也
吾不賢焉則所任之人亦不賢桀紂之於曹廉惡來是也
此乃聲應氣求各以𩔗哈桀紂𡸈私於此人哉謂之昏暗則可謂之私則不可
又謂憲慈太后曰予亡後汝居聖慈宫無入山
及崩太后從其言不受佛戒
潘孚先曰明宗有仁厚之資承太平之業祖宗成憲無所更改
𠱾有士人上疏謂民多遊手遊
足年老無籍賦役不供差役不及
帝曰不如此則𡸈足成太平之業汝欲我責後成何事哉
朝臣黎伯适范師孟欲更改制度帝曰國家自有成憲南北各異若聽白面書生求售之計則亂生矣
所可惜者德陳克終之姦佞而殺國父上宰為聰明之累焉
史臣吳士連曰明宗之德之成雖其天資之羙亦由君父教誨之力者
帝在東宫時方幼冲嘗戲造竹短檠英宗索觀之惧不敢進
他日入侍
寝殿英宗方盥頮頮音會洗面也因問及之大怒即以盥匜匜音移盥手沃水噐擲擊之
帝以門扉自蔽匜隨中而破
其得於訓節之嚴如此故
帝之德以之而成而帝之諸子皆有才藝焉
夏四月詔乂安清化等路浚舊港〇
封兄天澤為恭信王〇
秋九月八日尊憲慈太后為太皇太后〇
冬十一月十一日塟穆陵盖拘時日以是緩也〇
自乙未至是歲凣二年米一升直錢一陌
戊戌大治元年元至正十八年春正月朔改元
大赦〇
追
贈國父上宰國頊為大王〇
三月至秋七月旱蟲魚多死〇
秋八月詔勸諸路富家出粟賑貧民
所在官司量其所損以錢還之〇
以范師孟為入内行遣知樞𡧸院事〇
吳陛再率眾聚安阜山竪大旗於山上僣位揭榜曰賑救貧民
自天寥至至靈盡為所有〇
冬十一月詔諸路安撫使率鋒團隊軍人捕盗
己亥二年元至正十九年春正月明遣使來通好
時明主與陳友諒相持未决勝負
帝遣黎敬夫使北覘虛
實〇
夏四月昭慈皇太妃薨追尊昭慈皇太后
明宗母也〇
秋七月以杜子平為樞𡧸院事〇
八月二十七日至九月三日大雨水漂民居舍禾榖渰浸〇
冬十月以范師孟為行遣左司郎中黎适兼翰林院奉㫖
庚子三年元至正二十年春正月鑄大治通寶錢〇
加惠肅公大年平章政事復王爵是年卒
年方五十五舊制凣諸王入相並稱公惟親王則復王爵惠肅威肅公于大󰆑間封王爵入相並稱公而追復王爵非
例也〇
三月吳陛伏誅
時路軍捕吳陛於安阜陛迯走欲赴京自首
本路官獲之及其黨三十人㩜送京師皆斬之〇
夏五月朔日食〇
六月元國亂陳友諒僣稱帝國號漢改元大義與明太祖相攻
北邊帥臣黄碩驛奏明漢戰於龍州凴祥
碩等因其爭國之餘收得三百餘人〇
秋七月大水〇
冬十月路鶴茶哇哇音鴉暹羅等國商舶至雲屯販賣進諸異物〇
十二月詔禁軍廵捕諸路盗刧〇
十二月詔王侯公主家奴題額稱衘
無題及無籍是
盗刧大者罪之小者没官
辛丑四年元至正二十一年春正月彗星見東北
帝避正殿〇
二月明太祖攻江州
陳友諒退居武昌使人來乞師
不許〇
三月占城草賊駕海掠迤哩海門
民本府軍擊破之〇
夏五月以范阿葱為林平府知府即迤哩〇
秋七月謝來有罪伏誅
時帝於涼風堂書寝御書火謝來立侍左右無人來拔劍來觀帝覺命斬之
壬寅五年元至正二十二年春正月令王侯公主諸家献
諸雜戲
帝閲定其優者賞之
先是破唆都時獲優人李元吉善𰙔諸勢家少年婢子從習北唱
元吉作古傳戲有西方王母献蟠桃等傳
其戲有官人朱子旦娘拘奴等號凣十二人著錦袍綉衣擊皷吹箫彈琴撫掌閙奴教切擾也以檀構註云周后死後主書琵琶後曰天香留鳳尾餘煖在檀構更出送入為戲感人令悲則悲令歡則歡
我囻有傳戲始此
又招集天下富家如北江亭榜國威俄亭
者入宫賭博為戲一擲錢三百鏹或三擲則錢比千鏹矣
又令私奴耕蘇歷江上北
彦有一畆種蒜薤等菜價賣名其方曰蒜圜至今尚存及造扇子價賣如之〇
二月彗星見北方〇
三月占城劫掠化州〇
夏四月命杜子平定補林平順化軍及繕完化州城〇
五月雷震天安殿〇
自五月至秋七月旱
錄囚
大雨
詔免天下今年租税之半〇
八月以行遣范師孟知樞𡧸院事〇
大饑
詔富家進粟賑貧民賜爵有差〇
九月帝幸天長府
民有疾疫賜官藥及錢米有差
藥有名紅玉霜丸能蠲除百疾貧人能聽來賜藥二丸錢二陌米二升〇
冬十月天健山崩〇
十二月
以杜子平同知門下
癸卯六年元至正二十三年春二月詔選民丁充補諸路軍〇
三月試士人以文藝充舘閣
試吏員以書寫充省院属〇
追贈少保張漢超為太傅〇
夏五月還鄒庚前職爵〇
六月没籍大來社寨主吳引家
初引父於明宗時得蜈蚣大珠󰅾來雲屯商舶為之傾舶主欲得奇貨盡於所有買之
引自此致富明宗以月山公主適之
引特其富通滛别女又有欺公主語
公主以聞
免死没其家産〇
冬十月?
池於後宫御苑
池忠積石為山四面各開川路通流
池上種松竹雜樹及奇花異卉珍禽異獸
又育於其中池之西種雙桂起雙桂殿名其殿曰樂清殿其池曰樂清池
又别為小池令海東人載鹹水潴焉以玳𤦛魚鼈海物養於池中又令化州人載鱷魚放之又有清魚池放清鮒鮒音付鯽魚也魚並置客都掌之
甲辰七年元至正二十四年春二月造客廊于西殿直抵黄福門〇
夏四月召永安宫正掌奉御裴寬與之
飲
寬以計詐飲盡百升賞爵二資〇
五月帝迎風翫月飲酒大醉親浴于江因此致疾
令藥官鄒庚等日夜輪直侍湯藥〇
秋七月疾愈〇
八月選天下黄男定三等軍伍修戰船戰噐以防邊事〇
冬十月恭肃王元昱卒
乙巳八年元至正二十五年春正月占人掠化州春遊民
先是化州俗每年春正月會士女鞦韆於󰜏陽
占人於前年十二月潜伏化州源頭至是奄至擄掠人口以歸〇
冬十一月詔諒江山僚等軍鎮守
邊防以北地亂明漢相爭屯南寕龍州故也〇
時清化人韶寸為諒江防禦使統諒江軍屯東平江善撫軍士軍中樂之
後以弟驕點連坐落職
軍中為之語曰天不知寃韶公失官及治裝将歸又為語曰韶公之歸使我心悲
朝廷聞之復其官軍中又為語曰天知其寃韶公得官未幾卒〇
明慈皇太妃薨
妃藝宗生母也丙午九年元至正二十六年春正月命左僕射曾寬右僕射黎适閲定清化帳籍
适清化人少遊京師其友人使燕京适送詩云驛路
三千君據鞍海門十二我還山中朝使者煙波客君得功名我得閑識者知适
?貴果登科驟過其先友人〇
三月占人冦臨平府府官范阿葱擊敗之
授阿葱臨平府大知府行軍守禦使〇
夏四月詔諸路安撫使收捕道刧〇
六月帝禦小舟幸米所鄕少尉陳吾郎家三更乃回
至褚家江被盗失寶壐寶劎
自知業短益縱為逸樂焉〇
是歲漢亡
丁未十年元至正二十七年冬十二月以明字陳世興為統軍行遣同知尚書左司事杜子平副之伐占城〇
拜恭定王暊左相國加封大王〇
戊申十一年明太祖朱元璋洪武元年春正月彗星見于昴宿之間〇
二月占城遣牧婆摩來乞復化州邊界〇
三月造長廊自元玄閣直抵西大朝門以便百官進朝避暑雨〇
夏四月陳世興至占洞
占人伏兵盗𭛁我軍大潰
世興為賊所擒子平引軍還〇
明太祖即位於金陵建元洪武遣易濟民來聘〇
秋八月遣禮部侍郎陶文的如明報聘〇
冬十月召至靈道士玄雲赴京問以修煉之法
賜所居洞曰玄天洞
己酉十二年六月以後楊日禮大定元年
明洪武二年夏五月朔日食
二十五日帝崩于正寝廟號裕宗臨崩之日以無嗣詔迎日禮入繼統
史臣吳士連曰裕宗因溺嬰疾𡸈不知其無嗣耶日禮優人之子𡸈不知其非
昱子邪况明宗諸子皆有才藝苟念社稷之重擇其才德者立為儲嗣以繫天下之望則國本固矣
既不能然及寝疾又不以謀之太皇為社稷計乃詔日禮繼統以絶其嗣身崩之後禍及太皇及太宰等
人
不有藝皇及諸宗室則國家已非陳有矣
帝能尊師重道而不與謀及國事故賢者不可虚拘
朱安之去無人告以善道所謂不信仁贒則國空虚是也
六月十日大雨暴風〇
十五日憲慈皇太后使人迎故恭肅大王昱庶子日禮即位改元大定元年
日禮優人楊姜子
其母號王母者為傳戲時傳有王母献蟠桃日禮母為之因以為號方有娠昱悅其艶色納之及生以為己子
至是太后謂群臣曰昱嫡長不得位且
早棄世
日禮非其子耶遂迎立之追封昱為皇太伯〇
秋八月四日〇禮尊憲慈皇太后為憲慈宣聖太皇太后儀聖皇后為𧗼慈佐聖皇太后〇
納恭定王暊女為皇后〇
冬十一月塟阜陵明遣牛諒張
以寕賫金印龍章來適裕宗晏駕
諒作詩换之曰南服蒼生奠枕安龍編開國控諸蠻包茅苲喜通王貢薤露寕期别庶官丹詔遠頒金印重黄膓新閟玉衣寒傷心最是天朝使欲見無由淚满鞍
既而以寕疾死惟諒回國
右将國恭定王暊作
詩餞之曰安南宰相不能詩空把茶甌送客㱕圓傘山青瀘水碧隨風直入五雲𢒎
諒謂暊必有國
後果如其言〇
日禮拜右相國元晫為上相國太宰〇
十二月十四日日禮弑憲慈宣聖太皇太后于宫中
太后性仁厚多有相成之功
初明宗御北宫有閽人於嚴光井中得斑魚一尾口中有物挑出之中有字乃厭咒語有裕宗恭肅天寕等字皆憲慈所出閽人持以聞
明宗大駭詔悉捕宫人宫媪宫婢按問
太后曰且此恐其中有寃者
妾請潜加體
問
從之
太后使人問閽人曰近日宫中某房買斑魚者閽人以朝門次妃對
太后以聞明宗亟令窮治
太后曰北宫中事不可發露
朝門次妃恭靖所出也
如其𤼵露則宫家與太尉生釁
臣請寝而勿問
明宗贒之逮
明宗崩将軍陳宗霍賣忠於裕宗交構其事
太尉将遇害頼太皇力救得免
當時稱之曰太后能盡母道矣嫡庶之分雖不同而仁慈之念無或間使君臣父子兄弟之恩義不少玷缺近古以來未之有也
古之所謂女中堯舜太后以
之
嘗悔立日禮日禮潜鴆之
藝宗皇帝附昏德公楊日禮一年諱暊明宗弟三子也嫡母憲慈宣聖太皇太后親生母與憲慈同母即阮聖訓女嫁黎氏之所生女明宗次妃黎氏者也在位三年遜位二十七年壽七十四
帝削平内難光復洪圖䂓恢功烈炳
彪宇宙
然恭儉有餘而剛斲不足
外冦侵犯京畿内姦覬覦神噐社稷消剥以至於亡庚戌紹慶元年十月以前楊日禮大定二年
明洪武三年春正月明帝親製祝文命朝天宫道士閻原復賫牲幣來致祭于傘圓山及瀘江諸水神
夏四月閻原復入國
都敬行祀事󰍶刻文于石紀其事然後辝㱕〇
日禮僣位縱酒淫逸日事宴遊好為雜技之戲欲復姓楊宗室百官皆失望〇
秋九月二十日太宰元晫及子元偰等誅日禮不克死之
是日夜元晫父子及天寕公主二子率宗室諸人入城誅日禮
日禮踰墻伏新橋下
眾搜不得遂散㱕天
相明日禮入宫分人收捕主謀者
十八人元晫等皆被害
史臣吳士連曰日禮之干天位為陳宗室者𡸈可恝恝音戛無戞愁貌然坐視使社稷移他姓哉當是
時也日禮有殺太后之罪惜宗室大臣不能正其罪以誅之也顧乃謀拙術踈反為所害
哀哉
冬十月帝以女后之親惧禍及己出避沱江鎮即嘉興潜約其弟恭宣王曔章肅國上侯元旦天寕公主玉瑳會清化府大吏江起兵
時日禮以少尉陳吾郎用事不知吾郎與帝同謀
每差軍将攻捕𡧸使捉帝勿還
累差南北諸軍無一人還者
吾郎請行不許
初帝本無取國之意
天寕公主請曰天下祖宗之天下何乃棄國與人君須去我以家奴
平之
帝去時作詩寄弟曔曰位極讒深便去官
側身度嶺入山蠻
七陵回首千行淚萬里捫心两鬂斑去武圖存唐社稷安劉復覩漢衣冠明宗事業君須記恢復神京指日還
時人以為詩讖
帝之未去也祗候内人副掌阮然勸之曰人欲害之盍見幾而作及帝即位以然為行遣遷左參知政事
然識字不多批簿時帝每教字畫於阮然示之
史臣吳士連曰吿帝以難私恩也爵人于朝公選也
帝念阮然之恩酧之金幣可也授之行遣
重職不可也
夫當時行遣北周六卿所以毗賛國政事而不識字者為之非公選也
十一月帝及恭宣天寕俱領軍回京
十三日至建興府舊名顯慶下令廢日禮為昏德公
十五日即皇帝位改元大赦稱義皇
凣一應事務並依開泰年間例
帝嘗曰先朝立國自有法度不遵
宋制盖以南北各帝其國不相襲也
大治間白面書生用事不達立法微意乃擧祖宗舊法恰向北俗上安排若衣服樂章之𩔗不可枚舉
故初政一遵開泰年
間例〇
是日帝正配惠懿夫人薨于建興府長安州之虎河
追册淑德皇后〇
群臣上尊號曰體天建極純孝皇帝
進至褚家津宗室群臣𨒖賀皆呼萬歲
因號褚家為山呼社
二十一日駕至東步頭吾郎請日禮卑服遜位下舶奉𨒖
帝謂之曰不圖今日事勢至此
命囚於江口坊日禮召吾郎入幕詐之曰我有金甕藏於宫中爾當徃取
吾郎跪聽日禮扼殺之
吾郎姪陳世覩以聞
命格殺日禮及其子柳塟大𫎇山
贈吾郎入内司馬謚忠敏亞王
二十六日治陳日覈傾危社則罪
日覈與日禮同謀勸殺諸宗室者
故誅矣〇
國子監司業朱安卒
贈文貞公賜從祀文廟安清潭人性剛介清脩〇節不求利達
居家讀書學業精醇名聞遠近弟子盈門躡青雲登政府者徃徃有之如范師孟黎伯适已為行遣亦各執子弟禮時來問候拜床下得與談話片言而去者甚以為喜
有不善者切責唾罵甚至呵叱不納
其清直嚴毅凛烈可畏如此明宗微拜國子監司業授太子經
裕宗逸豫怠于政權
臣多不法安諫不聽乃上疏乞斬佞臣七人皆權幸者時人號七斬疏
疏入不報遂掛冠㱕田里愛至靈山徃居之大朝會則赴闕
裕宗委以政事辭不拜
憲慈太皇太后曰彼乃不得而臣之人我安得而使之耶
帝違内臣賫衣服賜之拜謝畢輙以與人
天下高之
至是裕宗崩國統将絶聞群臣迎立帝乃大喜杖策上謁旋乞還鄕辭不受封
拜厚禮送還
未幾壽終于家
命官諭祭贈謚尋有從祀之命
史臣吳士連曰賢者用世常患人君不行所學人君任賢常恐賢者不從所好
故君臣相遇自古為難
我越儒者見用於時不為不多然而志功名者有之志富貴者有之和光同塵者有之持禄保身者有之未有其志道德以致君澤民為念者也
如蘇憲誠之於李朱文貞之於陳殆庶幾焉
然憲誠遇君者也所以功業見乎
當時文貞不遇者也所以正學見於後世姑以文貞言之其事君者必犯顔其出處也則以義造就
人才則公卿皆出其門髙尚風節則天子不得而臣
况巖巖體貌而師道嚴稜稜聲氣而佞人讋天載之下聞先生之風能無廉其頑而立其懦者乎苟不求其故󰰽知斯謚之稱情也哉
宜乎為我越儒宗而從祀文廟也
他如陳元旦乃同姓之卿之贒者也雖含忠憤之氣而付國勢於無可奈何避相位之權而欲全家属於顛沛之後張漢超乃文學之臣之尤者也
雖有骨鯁之直而交歡於不當交嫁女於不當嫁
於文貞
乎何有况其下者乎
時儒臣黎括亦欲明聖道闢異端而卒不能行
嘗作北江沛村紹福寺碑記云佛氏之禍福動人何其得人之深且固矣
上自王公以至庶人凣施於佛事雖竭所有顧無靳嗇
苟今日託付於寺塔則欣欣然如持左卷以取明日之報
故自内京城及外州府窮村僻巷不令而从不盟而信有人家處必有佛寺廢而復興󰱧而復修鍾皷樓󰱑與民居殆半其興甚易而尊崇甚大也
余少讀書志於
古今粗亦明聖人之道以化斯民而卒未能信於一鄕
常遊覧山川足跡半天下求所謂學宫文廟未嘗一見
此吾所以深有愧於佛氏之徒遠矣輙暴吾以書〇
十二月以誕日為建天節
辛亥二年明洪武四年春正月追尊親生母英姿元妃為明慈皇太妃〇
二月晏群臣於天安殿賞賜有差〇
封天寕公主為諒國太長公主更名國馨拜宗室師賢為恭正王元旦為司徒元淵為撫軍将軍〇
除沙洲截脚之法革財産檢點之令
先是王
侯公主家沿河田庄新浮沙悉為家主所有
昭慈太后立截脚之法謂截取新沙權貴者死亡財産一属子孫
裕宗始有檢點之命謂珍貴者輸官皆聚斂之臣啓之也
至是皆革去之〇
閏三月占城入㓂由大安海門直犯京師
游兵至太祖津今復古是帝移舶過東岸江避之
二十七日賊亂入城焚毀宫殿虜掠女子至錦以歸
占城之㓂掠也以日禮母出亡其國誘使入㓂以復日禮之讐
時承平日久邉城無僃㓂至無兵可禦
賊燒焚宫室圖籍為之掃空
國家
自此多事矣
史臣吳士連曰無敵國外患國常亡古今所戒也
占城與我世讐陳朝𡸈不知而預僃哉特以人情安肆法度廢弛歲月从遠封守湮没故耳賊入境而邊城失守㓂至都而禁旅無衛尚何國之有為裕宗狃於宴安固不足論藝宗身歴變故而慮不及此得非徒習藝文而不事武畧者歟〇
夏四月立弟恭宣大王曔為皇太子
制皇訓十
四章賜之
冊皇太子正配黎氏為皇太子妃〇
五月以外戚黎季犛為樞𡧸院大使
季犛之姑姊妹二人明宗皆納為宫人一生
帝是為明慈一生睿宗是為惇慈
故帝𥘉政尤信任焉
又以新寡妹徽寕公主嫁之
徽寕前宗室仁榮仁榮日禮所殺妻史臣吳士連曰仁榮死國讎徽寕居夫喪甫閲六月而帝以嫁季犛是人偷之󰱧自帝始而娶者與為妻者非有人心也
斁夫婦之偷乱三綱之道若之何而不生亂哉
詔管造宫室務從樸素但以宗室散官供役不擾於民〇
秋八月遣黎季犛徃乂安綏輯人民撫安邊境〇
九月加封黎季犛忠宣國上侯〇
冬十月以修史潘義為禮部郎中
定國朝通制及諸禮儀令有爵命者供報定為帳籍
民偽滋甚以無為有者多矣〇
十二月追封皇太子親生母充媛黎氏為光憲宸妃
壬子三年明洪武五年春正月考文武官功績〇
夏四月以杜子平為行遣參謀軍事〇
五月以阮然兼
知樞𡧸院正掌胡宗鷟為翰林院學士化州人胡隆為化州知州〇
秋七月賜臨平府官范阿窻爵明字〇
八月詔諸路修单數户籍也〇
冬十月帝幸天長府修諸陵寢廟〇
十一月九日帝禪位于皇太子曔
曔即皇帝位
大赦
稱欽皇
群臣上尊號曰繼天應運仁明欽寕皇帝〇
追尊生母光憲宸妃為惇慈皇太妃〇
封妃黎氏為顯貞宸妃〇
帝𥘉即位上皇製帝箴一百五十言賜之〇
賜贈少傅張漢超從祀孔子廟庭
史臣吳士連曰藝皇賜漢超從祀文廟者以其能排異端者歟
似矣
然跡其為人盖恃才而驕者也
在明宗時漢超為行遣鄙其同列至誣范遇黎維以受賂辝屈坐罰語人曰謂
其主上見信𡸈知有勘理耶
乃驕吝之實也孔子曰雖有周公之才之羙使驕且吝其餘不足觀
想漢超之賢倘若有靈必不敢預享於孔子廟庭者也
睿宗皇帝諱曔明宗第十一子藝宗弟也母惇慈皇太妃以開祐九年丁丑六月二日誕生藝宗避乱時師徒軍噐皆帝之力故以位遜之在位四年壽四十一
帝剛愎自用拒諫輕殃及身非不幸也敵癸丑隆󰆑元年明洪武六年春正月朔改元
尊上皇曰光華英哲太上皇帝
追尊淑慈皇后曰順慈皇太后
史臣吳士連曰陳太祖后號曰順慈藝宗后亦號順慈
當時議謚者不以為非耶抑以為世代己久而然耶追遠之意何如也
先王縁人情而制禮
議太后謚與祖妣同稱共謚𡸈人情所安哉非禮甚矣
二月定文武帳籍〇
冊元妃黎氏為嘉慈皇后〇
三月封長子煒為彰武大王年十四欲立為皇太子疽病薨
夏四月以誕日為齊天節〇
秋八月定補軍伍修造舟船以僃征占之役役
命軍民出粟入官賜爵有差
試吏員充内令史掾吏〇
冬十二月詔親征占城〇
是歲盗賊兢起
甲寅二年明洪武七年春二月上皇居天長重華宫〇
廷試進士賜状元陶師錫榜眼黎献甫探花陳廷琛黄甲及第同及第羅修等並賜宴袞衣出身有
差
引三魁遊街三日
故事太學生七年一試取三十人而以状元試無定例然三舘属官太學生侍臣學生相府學生及有爵者皆得入試〇
三月詔清化乂安浚港至河華海口〇
夏五月六月旱〇
秋八月選民丁充軍伍
一等充蘭都二等次之三等
卑小而精勇亦得上充
初宿衛有四天四聖四神後增置威捷保捷龍翊神翊懿安天長北江殿後龍捷玄額三字
侍衛𮢶額
花額左𤤻右班諸軍及清化乂安化州順州臨平等各
置軍號有大隊長副為将校〇
冬十月定從官置近侍祗候六局以土侯宗室為正掌祗候内八百作侍衛人属判首掌者並戴盆花巾
詔諸軍民不得服北人衣𬃑及效占牢等國語
乙卯三年明洪武八年春正月以樞𡧸大使黎季犛參謀軍事
詔選官員有能練習武藝通韜畧者不必宗室並除軍将〇
改演州為演州路驩州為日南乂安南北中等路改臨平為新平府
遣陶力丁何子公督清化乂安新平人治道路自九真至河華
三月功󰍶〇
夏六月金星晝見〇
秋八月定軍籍汰出老劣以壮者充補
凣清化乂安戶舍借功者並充軍伍〇
詔諸路富人進粟賜爵有差〇
九月以莊徽公主嫁恭正王子元胤册
冊太保陳僚女為妃〇
冬十月以上皇子叔𩖀為司徒知太原鎮司徒元旦知廣威鎮軍事丙辰四年明洪武九年春正月以宣徽公主嫁冠服大王頊上皇子上皇為之親迎
按冠服非封號盖是時頊封爵賜大王冠服如恭簡王追贈大王冠服也
史臣吳士連曰君臣父子夫婦三綱也
人倫之道󰰽大於此者乎
既謂之綱安得而紊耶先主之禮每謹於微况其大者乎親迎又婚禮之大節睿宗以宣徽嫁冠服則迎之者其夫婦也
藝宗為之親迎三綱之道紊矣
冠服不克終兆於此矣為君父者可不謹哉
又禮在别嫌以君父親迎子婦嫌之大者也
此而不謹其他可知矣
夏四月申定舟車轎傘儀仗衣服之制将行會盟禮故也〇
五月占城冦化州六月詔諸軍脩戰
噐戰艦以侯親征占城之役〇
秋七月御史中賛黎錫上疏曰夫兵者匈噐也不可躬自起戒矧今始平内賊勢如積瘡未痊主不可以私怒而興師将不可以要功而妄戰占城雖無臣妄之心宜命将討之以待天滅若車駕親征臣愚以為不可
帝不聽〇
八月詔清化乂安演州軍民運粮五萬石就化州〇
冬十月大閲水步軍於白鶴江浮沙
两帝親臨為将
十二月帝親征占城領軍十二萬發京師
至鉢社江津有人擧行䘮禮詔罰錢三十
鏹
命黎季犛督乂安新平順化漕運以給軍
初占城主制蓬峩擾邊命行遣杜子平将兵鎮化州
蓬峩賫金十盤上進子平盗隱入已詐言蓬峩傲慢無禮宜加兵討之帝大怒决意親征
時官軍至瀰淪海門諸軍駕海而行
帝乘馬領步軍縁海岸至日麗海口駐營操練一箇月
新平順化人虜獲占人迯者來献
丁巳五年五年以後廢帝昌符元年
明洪武十年春正月二十三日大軍至占城
尸耐混港口石橋次倚忙洞蓬峩立
栅闍槃城外遣小臣牧󰜏摩詐降言蓬峩已遁但留空城宜速進兵無失機會
二十四日帝衣皁服騎泥驄馬令御溝王朂衣白衣騎白馬承命進軍
大将杜禮諫曰彼既受降欲以全國爲上官軍深入攻賊城在不得以
姑令一辨士持尺書問罪以察虜情虚實如韓信破燕之策不勞而有功
古人有言虜情難測
臣願陛下審之
帝曰我被堅執鋭冐風沐雨跋涉山川深入賊境無一人敢嬰其鋒者
是天之所資况今賊主聞風迯竄無有鬪心古
言曰兵貴神速今逗遛不進是天與而不取彼有異圖悔之安及爾乃婦人
以婦人衣衣之
軍遂魚貫而行
前後󰘌絶
賊乘勢突出截之
巳時官軍大潰帝𨺻于陣崩
大将杜禮
阮納和
行遣范玄齡
等皆死之
賊生擒御溝王以女妻之
杜子平領後軍不救得脱
黎季犛督粮軍聞帝崩先自迯歸
是日京師晝暗市肆燃燭以相貿
易子平檻車回過天長人以瓦礫投船而罵之者
師還治子平罪免死徒為兵
先是御史大夫張杜一作社諫曰占城逆命
罪不容誅
然遠在西陲山川險阻今陛下初即位政化未能遠被宜修文德以來之如所不從命将征之未晚
三上疏諫
帝不從乃掛冠而去
杜為人清介不群倜儻有大志
童稚之時嘗遊西湖觀将軍習射戲曰此藝為之何難
将軍恠問曰爾能中否
曰試為之
三𭛁三中将軍驚異欲養為子
杜鄙不從
遂棄家遊學中進士
第有盛名
居官清貧不置田産子孫相繼為官亦以清貧稱杜同賴縣扶?人寓京城機舍宜蠶坊官至御史󰉟司諫廷尉寺卿中都府總?而卒
史臣吳士連曰張杜進不隱言能擧職矣
言至三上能氾顔矣
某不見聽君至荒矣
有言責者不得其職則去
杜之進退合乎義矣
難然忠言常逆於君之耳而每利於君之身於此可鑒
夏五月十三日上皇以帝當國難崩立帝長子建德大王暊為嗣郎皇帝位
稱簡皇改元昌符元年
大赦
群臣上尊號曰憲天體道欽明仁孝皇帝
六月十一日占城入㓂
𥘉上皇聞㓂至命鎮國将軍恭正王師賢守大安海口
賊知有僃從天符
海入直犯京師
十二日賊又引軍還出大海口遭風溺死甚眾〇
秋九月󰀋上皇女天徽公主實羙為皇后號光鵉〇
招魂塟熙陵廟號睿宗〇
遣陳廷琛訃于明稱睿宗巡邊溺死且吿以帝為嗣明人辭以畏壓溺有三不吊之禮
廷琛爭辨以為占人犯順擾邊而睿宗有禦患救民之功何爲不吊明復遣使吊
時明宗方圖我越欲以為釁太師李善長諫曰弟死國患而兄立其子人事如此天命可知事
遂寝廷琛自進士探花郎歴中書侍郎兼
知審刑院事清化安撫使遷御史中賛權監修國史
胡氏篡國陽耳聾為中丞同栻所劾降同監修國史秘書監
史臣吳士連曰夫士幼而學欲知其事行也状而行行其所學也
誦詩三百使於四方不辱軍命廷琛有焉
况時遭僣窃又能自晦以避權位斯可謂之士矣可謂不負所學也
大越史記本紀全書卷之七終
大越史記本紀全書卷之八
陳紀
廢帝諱晛睿宗長子母嘉慈皇后黎氏以大治四年辛丑三月六日誕生
及睿宗南征而崩藝宗立之
後降為灵德王尋令縊殺之在位十二年壽二十八塟安排山
帝昏懦不能有爲威權日歸於下社稷傾危身不能保悲夫
戊午昌符二年明洪武十一年春正月選衛士
陳宗玩𬋩天丁軍陳忠孝監保捷軍陳世登監神翊軍裴伯昂監神策軍裴翕監天威軍黄奉世監聖翊軍黎𡧸温監華額軍杜也哥監侍衛軍阮小律
監天長軍陳那監龍捷軍阮金鰲監神武軍〇
三月以誕日爲光天節〇
詔諸軍造諸戰噐戰船
夏五月五日占城引御溝降王朂藝安府僣號以招人民多受僞命者
六月犯大黄江帝命行遣杜子平禦之
官軍自潰賊遂犯京師擄掠而還
安撫使黎桷爲賊所獲逼令桷拜
桷曰我大國臣何拜汝爲賊大怒殺之
桷罵不絶口
事聞追封桷罵賊忠武侯以其子芮為近侍祗候四局正掌
桷故入内行遣尙書右弼黎括
之子也
史臣吳士連曰舍生取義有甚於生也
求生而受辱君子不爲也
易曰君子致命遂志
桷有焉
秋七月大水
杜子平建議微丁男户輸錢三鏹
從之
時軍旅方興帑藏空之子平因建是議
故事諸鎮有兵役某縣󰀋田額若干出金銀錢絹
若干人兵生者不計死者不除倘有軍旅徭役亦以田數用之
諸路有單兵但供徭役世世為
兵不得出仕
如有田𤱈桑洲漁潭則有税無則否
至是子平倣唐庸法行之賦加重矣〇
冬十月選諸衛軍勇健通武藝者入為衛士
以同乳阮八索𬋩鉄鎗軍阮雲兒管鉄甲軍阮罅黎勤𬋩鉄鐮軍阮聖俞管鉄虎軍陳國興管於󰲢軍〇
是歲上皇子顒生
即順宗也
己未三年明洪武十二年春二月以黎季犛爲小司空兼行樞𡧸大使如故
季犛薦阮多方為将軍
多方師齊之子也
季犛少時學於師齊
師齊教於武
藝因以多方為弟
多方曾為占城所虜後迯㱕
至是季犛薦之
又有主書侍御史范巨論能謀畫季犛薦之為權都事
時人謂季犛有方圓佐慮〇
夏旱
大饑〇
秋八月北江路人阮補稱為唐郎紫衣以法術僣號稱王作亂
伏誅〇
九月令軍民󰰻運銅錢藏天健山天健前名地覲俗傳有古松能蟠其上陳太宗建行宫于此〇
冬十月藏諒山可浪龕懲占人焚宫殿之變也
史臣吳士連曰天子富有四海倉廪府庫莫
非其有也
當國家閒暇之時明其政刑脩其禮儀徹彼桑土綢繆户牖󰰽得而侮之哉乃懲占城焚掠之變搬運泉貨藏之深山窮谷為避敵之計為致㓂之謀取天下後世非笑
國可謂無人矣右相國恭信王天澤卒
庚申四年明洪武十三年春二月占人誘使新平順化人㓂乂安演州擄掠人〇
三月㓂清化等處
上皇命黎季犛領水軍杜子平領步軍以禦之
至󰔄
江植樁與占人相持〇
夏五月季犛領神武軍将阮金鰲侍衛軍将杜也哥出戰
金鰲旅舟以避賊鋒
季犛斬之以徇諸軍
皷噪而前占主制蓬莪戰敗遁歸
子平自是稱疾解兵權
惟季犛專領元戎行海西都統制〇
冬十一月以杜子平為入内行遣左參知政事領諒江鎮經畧使數年卒
贈少保從祀文廟
潘孚先曰歴代名儒有能排異端傳道統方得從祀文廟明道學之有原也
藝宗以朱安
張漢超杜子平預之
漢超為人骨鯁議斥佛法安清脩苦節不務顯達亦庶幾矣
若子平之曲學悅人聚歛多?乃是誤國之姦臣安得厠於其間哉史臣吳士連曰子平盗隐蓬莪貢金欺君妄奏致使睿宗南廵不返國家自是屡有占城入㓂之患罪不容誅矣其曲學悅人夫又
何誅
辛酉五年明洪武十四年春二月試太學生〇
三月命大灘國師督率天下僧人及山林無度僧壮者權
為軍擊占城
复四月斬演州人胡術以其因占城賊誘人掠財也〇
五月以陶師錫為入内行遣右司郎中
師錫父全斌知審刑院事
六月奉引欔音角鄕太堂及龍興建昌諸陵神像㱕安生大陵避占城人也〇
秋九月以阮然為入内行遣右司
然僊遊人天󰆑中為祗候内人知日禮欲害陳氏𡧸吿上皇
至是上皇念其功故授是職
冬十月嘉慈皇后崩于龍潭鄕昭󰆑寺今肇󰆑寺是也
西庵
帝誘殺冠服侯大王暃
壬戌六年明洪武十五年春二月占城入㓂清化
命季犛領軍禦之
屯龍岱山以神魁軍将阮多方守神投海樁
占人水步俱進在山上以石投下軍船多損󰱧
多方不待季犛令自開樁出戰一時取勝
諸軍乘勝攻之占城大敗散入山林
我軍圍山三日賊多餓死
燒尽舟船餘眾奔北
三月追至乂安城而還〇
夏四月捷報拜多方金吾衛大将軍
秋七月大水〇
冬十月詔乂安演州軍民浚海西諸港
癸亥七年明洪武十六年春正月命黎季犛領舟師伐占城
時新造大艘有艶治玉突牙捷等號行至吏部娘彎烏蹲等被風濤折?
引軍還
夏六月占城主制蓬莪與首将羅皚引眾陵行山脚由廣威鎮哨路屯孔目󰀋
京師震駭
上皇命華額軍将黎𡧸温将兵禦之
𡧸温至三岐洲今廣威府是欲列陣拒戰
賊先設伏兵象俱起官軍敗比
𡧸温為賊所擒
占城自黎李以來兵眾脆怯我師至則挈家奔遁或聚哭㱕降
至蓬莪羅皚生
聚教訓漸革舊俗勇悍耐苦故常入㓂為我國患〇
阮多方督軍立柵於京城日夜守僃
上皇幸東岸江以避賊
時有士人阮夢華衣冠下水牽挽御舟請留討賊
不聽
史臣吳士連曰藝皇無勇賊未至而先避其如國人何夢華一士人也猶能留之
肉食者可鄙也哉讀簿陳公󰲣騎馬廵柵賊追之奔至葛江界阻溝丈許馬躍過之得脱因名其馬曰子不齊〇
冬十二月占城引眾還
上皇居葆和宫命僉知内𡧸院事阮茂先禮部郎中潘義及僊遊武德侯家臣缺名輪直
賜食詢以故事逐日記錄編成八卷目曰葆和餘筆令陶師錫序其端以教訓官家
甲子八年明洪武十七年春二月上皇於僊遊山萬福寺試太學生
段春雷黄晦卿等三十名〇
夏五月選太學生餘數為葆和宫書史〇
秋九月明初征雲南
遣楊盤許原等賫户部咨文來求粮給
臨安守兵
冬十一月遣朝奉大夫黎亞夫少中大夫杜子澄報云已差行遣司陳堯俞督諸路轉運使司運粮至水尾縣界首交割
時差官多因瘴死
乙丑九年明洪武十八年春正月閲定文武從官帳籍〇
三月明遣使來求僧人二十名
初我國送内人阮宗道阮筭等至金陵
明帝以為近臣遇之甚厚
宗道等言南國僧解建道塲愈於北方僧
至是求之〇
秋七月司徒章肃國上侯元旦致仕
歸昆山寄友僚詩有云今古興亡真可鍳諸公何忍諫書稀
太尉莊定王𩖀有詩贈云我是當年棄物公非大厦其才
會取一般老病
田園早辨歸來
盖季犛時方用事賢人軍子憫時憂世不得不形於詩𩖀又作國語歇後詩以諷元旦
元旦謀結婚姻圖免後患以其子夢與托于季犛
季犛以故宗室仁榮女黄中公主妻之
後季犛當國以夢與為東宫判首夢與弟叔瑤叔瓊為将軍
元旦子孫皆免患
元旦有二女長曰太
次曰台令儒生以文學教之
阮應龍教太阮漢英教台
應龍因狎近作國語詩𰙔挑太通焉
漢英亦作國語詩效之
太有娠應龍迯避
至産日元旦曰應龍何在家人對以畏罪去
元旦曰國治短矣安知非天使然未必不為福也
乃召二生來曰古人有之矣
不見文君相如之事乎能知相如名傳後世我之願也
二生深以為德勤於學問試各中科
上皇曰他有富貴之妻以下犯上廢不用
後漢英官至轉運應龍至胡朝拨
用更名飛卿
飛卿生廌亦中太學生元旦有詩集曰氷胡傳于世
時翰林學士胡宗鷟亦有討閑效顰詩集皆感時作也
丙寅十年明洪武十九年春二月明遣林孛來求檳榔茘枝波羅𡧸龍眼等𣗳子因内人阮宗道言南方花果多佳種故也
帝遣員外郎范廷等遣之
然木不耐寒途中皆枯死〇
明又遣錦衣衛舍人李英等來假道徃占城索象五十隻自乂安府設站驛給粮草𮞏送至雲南〇
以胡宗鷟為翰
林學士奉旨
宗鷟演州士城人年少登科頗有才名
初未甚顯適遇元宵有道人黎法官者為張燈設席延文客為歡
宗鷟受簡請題席上賦詩百篇眾皆環視歎服自是名震京師以文學為時所重而詩酒無虚日初為安撫有侵於民
事發藝宗恠問之
拜謝曰一子受皇恩全家食天祿
帝原之
累遷至翰林學士奉旨兼審刑院使
年八十餘壽終于家
丁卯十一年明洪武二十年春二月上皇自葆和宫還京
三月以黎季犛同平章事賜釼一把旗一隻題曰文武全才君臣同㥁
季犛作國語詩謝之
史臣吳士連曰亂臣賊子之得行其計非一朝一夕之故其所由來漸矣
故聖人必辨之於早而謹履霜之漸焉胡氏篡陳非特藝皇不謹其漸而又啓其端也
戊戌十二年十一月以後順宗光泰元年明洪武二十一年夏五月以陳杜為宫令
杜乃上位侯鑁之子
其母再嫁季犛故有是命
後改姓胡〇
六月以黎季犛為
判首知左右班事内人阮喟知殿内陳寗知樞𡧸院事
入内行遣左司王汝舟致仕以黎與議代之
秋八月彗星見西方
帝與太尉𩖀謀曰上皇寵愛外戚季犛肆意任用若不先為之慮後必難制矣
王汝舟子汝梅是學人泄其謀
季犛知之多方勸季犛出大吏山以待變
范巨論曰不可
一出亍外難以圖存
季犛曰縱無方策我當自尽不假人手
巨論曰上皇之心深󰲤帝殺冠服大王之故帝頗不諧
今天下權柄在大人
而帝又圖之則上皇之疑滋甚
大人冐進叩頭陳其利害必見聽從轉禍為福易如反掌
上皇正嫡聚多大人若曰臣聞里諺曰未有賣子而養姪惟見賣姪而養子󰱃幾感寤改位昭定
縱或不聽死未晚也
季犛從之𡧸奏如巨論言
上皇深以為然〇
冬十月望月食既〇
十二月六日早上皇假幸安生令殿後扈衛尋令祗候内人召帝謀國事
帝未膳而行侍候惟二人而以
既至上皇曰大王來即令人引出
資福寺因之
宣内詔曰昨者睿宗南廵不返用嫡為嗣古之道也
然官家踐位以來童心益甚乘德不常親暱群小聽黎亞夫黎與議譛誣功臣扇摇社稷可降為灵德大王
然國家不可以無主神噐不可以久虚可奉迎昭定入繼大統
市吿中外咸使聞知
乃降其子為順德王舊府軍将督鉄鐮軍阮快阮雲兒管鉄甲軍阮訶黎勒管鉄鎗軍阮八索欲以兵劫出
帝書解甲二字且戒之曰莫違父皇旨眾乃止
有󰟸扶下太陽府縊之
仙
是省󰱑故事同平章以上得坐黑交椅
時莊定大王𩖀為太尉黎季犛同平章事知審刑院黎亞夫既遣𩖀去黎季犛椅不許同坐
又𡧸奏帝誅季犛
謀泄致敗
亞夫快雲兒訶八索勒及所幸學生劉常皆見殺
劉常被刑作詩云殘年四十又餘三忠爱逢誅死正甘抱義生前應不忤暴詩原上更何慚
惟與議流寨頭特與白再授北江路宣撫使建新二年又以黨死
與議亞夫之堂兄也
八索迯匿禁錮其母始出受刑
史臣吳士連曰當時胡氏氣燄人人皆知其将篡莊定王𩖀為太尉且藝皇之子見社稷?傾苟能納約自牖結信於君父乎號有厲致眾於朋來使藝宗之荒耄復回
簡皇之柔懦而立政柄有歸令由上出則胡氏奸情有戢矣
荘定計不出此亞夫不度其君非剛斷之才遂勸誅季犛而為謀不𡧸使之先知
莊定又斷之不早失其機會以至事敗身亡及其軍将之良者
可勝歎哉或曰胡氏上得君
下主兵雖元旦之有識且老於事猶無祭何况莊定哉曰觀其内不自安而欲自盡則季犛制之易耳
先去多方巨論以翦其羽翼則勢孤矣
初睿宗后黎氏靈德之母黎季犛之從妹也
睿宗南征不返后遂削髮為尼會藝宗以靈德嗣位后辭讓不𠃔乃涕泣謂親人曰吾兒福簿難堪大任以是取禍耳
先皇棄世未亡人惟欲死不欲見世事况見子之将危乎后崩二年而靈德
遇害
史臣吳士連曰靈德之立也由藝皇其廢也亦由藝皇
初不聽黎后之辭以義也終納季犛之譛以私也
然則初之立也何其明而終之廢也何其暗歟又縊殺之甚矣封太尉𩖀為大王
先是靈德被降季犛揚言立𩖀為嗣
及事濟𩖀辝季犛乘間曰太尉能辝大位是大德也
上皇然其言
故有是命〇
二十七月上皇立少子昭定王顒為皇帝
顒即位改元
光泰元年大赦稱元皇〇
明遣杜子賢鄔潾邢文博賫龍章來封而靈德已遇害
前北使至引入祥符門惟鄔等由景陽門
順宗皇帝諱顒藝宗季子也在位九年有奇出家歲餘季犛殺之壽二十二
帝徒擁虚噐政在權禍及身而不覺
哀哉臣己巳光太二年明洪武二十二年春正月立季犛長女聖偶為皇后號所居曰皇元殿〇
二月塟靈德大王于安排山命季貔掌其事〇
三月以杜子澄為御史大夫〇
夏四月以范巨論為僉書樞𡧸
院事
季犛問樞𡧸屬誰可用者
巨論薦其弟范泛及王可遵楊章韓子西阮崇阮書阮景真並有名德可用唯杜子滿為最
五月以王可遵監懿安神翊軍楊章監神勇軍〇
秋八月清化人阮清稱靈德迯難梁江民皆響應〇
九月農貢人阮忌聚眾劫掠自稱魯王田忌〇
冬十月占人㓂清化范古無命季犛将兵禦之
賊堰上流官軍植樁盤鴉以相對二十日賊伏兵象佯掃寨以㱕
季犛整選取精名為敢死追擊之
水
軍開樁出戰
賊乃决堰出象衝之
時精勇已遠舟師難於泝流因以敗
績右聖翊軍将阮至一作陳廷貴為賊所擒其餘軍?七十人皆𨺻死季犛留裨将范可永與賊相持身自遁還
阮多方權聖翊軍将
是夜多方與可永謀曰賊勢如此我等孤軍難於持𠃔
若欲𤤻師賊必乘機躡後
乃下令諸軍盛帳其幟繫大船於樁令人守更以輕舟宵遁
季犛詣闕請出朱橋戰船以益之
上皇不許因求解兵柄不復出師
史臣吳士連曰季犛身為大将繫國安危而至於失律䘮師
其罪大矣
不圖後效以贖前罪乃棄師先歸為避賊計又不自因請罪如古人之為無君之心長矣
以軍法從事天討之所宜加也
城濮之戰子玉䘮師
楚子殺之雖過然楚日以強威令行也
藝皇不罪季犛失政刑矣
至於多方可永以孤軍當強賊而宵遁未必深責
盖用兵以却敵為功左次無𠧨用詭退師兵家之術也何傷乎藝宗不能
用多方耳
十一月上皇命陳渴真将龍捷軍出師討賊
渴真奉命慷慨涕泣拜辝
上皇亦泣下目送之
軍𭛁瀘江至黄江已遇賊矣
渴真觀無可戰之地退守海潮江
靈德弟元耀欲為靈德報仇率眾降賊〇
以太宰元晫子仁靖王元挺為司徒舊翰林學士陳蓀為少保及家臣阮康輔之〇
阮多方歸自󰔄江謂己功髙有德色多毀季犛為不才
季犛乃譛曰因聽多方而致敗
乃收多方
軍
多方猶有驕色上皇曰合行小罪以懲之
季犛曰多方勇健臣恐北去明國〇去占城放虎遺患不如殺之
遂賜死
多方歎曰吳以才致貴亦以才致死但恨不死戰陣耳
史臣吳士連曰多方黨於胡氏天其或託此以誅之也
可永後為胡氏而殺順宗亦以黨死
阿附賊臣者可以監矣
十二月天然僧范書温反嘯聚於國威上路僣稱大號以古所廬墓人阮宗邁羅社人阮可行
為行遣招集無籍之徒為神奇勇鬪無限等軍犯京師
二帝幸北江州
師温居三日出屯嫩州
上皇遣左聖翊軍?黄奉世討平之
先是奉世弘化人與占城守将羅皚相持於黄江至是得命道出蔑江
時冬天水涸浚開水道以出戰艦
一皷遂擒師温宗邁可行皆伏誅
其餘脅從一無所問
庚午三年明洪武二十三年春正月二十三日都将陳渴真大敗占城于海潮󰱐其主制蓬莪
時蓬莪與
元耀領戰船百餘艘來觀官軍形勢
眾船未會蓬莪小臣波漏󰏲為蓬莪所責惧誅來奔軍营指綠漆船告曰此國王船也
渴真令火銃齊?着蓬莪貫於船板而死
船中人𠹛閙號泣
元耀反取蓬莪馘奔還官軍龍捷軍上都大隊副范汝勒頭伍楊昂遂殺元耀併取蓬莪馘
賊眾大潰
渴真令軍監黎克謙函其首馘乘船奏捷于平灘行在
時漏下三皷上皇睡熟驚起以為賊范御营
及聞捷奏云以󰱐蓬莪馘乃大喜召群
臣諦視
百官朝服呼萬歲
上皇曰我與蓬莪相持久矣
今日始得相見何異漢髙祖見項羽首
天下定矣
羅皚引餘?至瀘江上岸火塟蓬莪身屍晝夜陸行山脚作架棧道𤌄飯其上且行且食全眾以歸遇官軍進擊則駐象撒貨以止之
是時乂安人𢙇貳新平順化多叛從占故土哩之人四散游擊莫之能禦
朝廷雖以黎可鑄為两路安撫使但在京遙鎮未嘗到郡惟土豪潘猛范矜率眾歸順
猛有膽畧多覘賊情有邀
擊奔卒之功上皇賞賜特厚官至翊衛将軍又陞威明将軍管新平順化聖翊軍󰅾金雲符〇
二月帝幸龍興建昌安生拜謁諸陵
詔捕賊黨元挺阮洞阮𠃔黄科阮康等脅從罔治〇挺陳蓀赴水死康北走明國詐稱陳氏子孫改名添平〇
以陳渴真為龍捷奉宸内衛上将軍封武節関内侯范可永西鎮人為車騎衛上将軍封冠服侯范勒楊昂爵賞五資加
勒監禁衛都賜昂田三十𤱈
其餘陞職爵有差〇
夏四月加尊先帝
先后徽號及各處神祗謚號〇
六月二十五日暴風大雨水〇
以元耀弟章靖王元熺為入内檢校右相國平章事
時章靖王元熺内不自安故有是命〇
羅皚㱕至占城㨿國自立
蓬莪子制麻奴㐌難與弟制山拏恐見殺遂來奔
封麻奴㐌難為校正侯山拏為亞侯〇
冬十月浚天德江
令安鑊石工掘开天健山洞及菌枚山洞取前所藏錢貨
時二山俱崩洞口開塞鑿開不得遂廢之〇
十一月十四日司徒章肃國上侯
元旦卒
元旦為人慈祥儒雅有古君子風
上皇當幸其第問疾及遺後事
元旦皆不言但曰願陛下敬明國如父愛占城如子則國家無事臣雖死且不朽
上皇為作詩題其墓
元旦嘗作十禽詩有云人言寄子與老鴉不識老鴉怜愛否
盖諷上皇托順宗於季犛也
史臣吳士連曰正其誼不謀其利明其道不計其功君子心也
元旦同姓大臣知胡氏之将篡陳業之将終不思艱貞與國同休?乃
托子胡氏為身後計圖利而不顧義舍道而惟計功烏足為賢
且當時占人之患為急而吿以愛占城如子事明國如父乃事大字小槩常談之説奚補當務哉
惜其學問見識知及之而仁不能守之也
十二月以范歎為乂安府知府
辛未四年明洪武二十四年春二月黎季犛領軍廵化州閲定軍伍修造城池〇
三月季犛令左聖翊軍将黃奉世将兵出哨占城地方
占人設伏奉世
軍自潰為賊所擒
季犛以奉世所部大隊副三十人斬之
奉世用計得脱復職如故〇
夏四月季犛軍回
五月太尉莊定大王𩖀出亡南定庄
庄人以船送至萬寕寨
寨人楊度不納
上皇遣寕衛軍将阮仁烈追還
季犛陰使殺之
仁烈格𩖀死之回奏𩖀暴擊為所殺
降為愍王
後上皇悔悟問追捕愍王者為誰
仁烈惧乃自縊
先是上皇既廢靈德欲立𩖀季犛以計誤之乃立帝
加𩖀大王仍為輔臣𩖀與季犛有隙多被季
犛所譛恐惧驚疑故至此耳後季犛篡國降𩖀為列校判侯〇
秋八月化州諸将論利害之勢
潘猛曰天無二日民無二王
朱秉珪曰杨柳多言眾皆閉口
未詳所言時鄧悉黃晦卿等隂書以遺季犛
季犛以為潜謀不執秉珪猛皆被殺
以鄧悉為右州判黃晦卿為正刑院大夫
御史大夫杜子澄不以為言
季犛作詩遺之曰借問子澄懦中尉書生何忍負平生〇
冬十二月以羅脩為清化府知府〇
造瑞璋殿
壬申五年明洪武二十五年春二月殺宗室陳日章
日章謀誅季犛
上皇以為𢙇異
殺之〇
夏四月旱詔求直言
裴夢華上言畧曰臣聞童謠云深哉黎師以此觀之季犛必有覘覦神噐之意
上皇覽奏以示季犛
後季犛專政華隐遁不出
史臣吳士連曰易曰君不𡧸則失臣安有求得直言遞以言示其所激者哉
藝皇至是昏耄甚矣夢華之不遇天也亦陳家之不幸也
六月以范巨論知樞𡧸院事〇
秋七月改黎仁
統名景奇入政府為行遣〇
九月以何德鄰為行遣左司〇
冬十月置各䖏江開及廵府監捕盗或三都四都五都隨其衝要設之
潘夫先曰陳自裕宗荒縱之後加以占城侵擾㓂賊繁多白日掠人法不能禁
季犛執政始設法廵捕少抑之矣
十二月詔凣軍民迯役罰錢十鏹刺項四字頭目斬罪田土没官〇
季犛作明道十四篇上進大畧以周公為先聖孔子為先師文廟以周公
正座南面孔子偏坐西面論語有四疑如子見南子在陳絶粮公山佛肸召子欲徃之𩔗以韓愈為盗儒謂周戊叔程顥程頤楊詩羅仲素李延平朱子之徒學博而才疎不切事情而務為剽窃
上皇賜詔奬諭之
國子助教段春雷上書言其不可流近州春雷新福縣巴魯社人明敏達後官至中書黃門侍郎兼練知愛州通判卒于官
詞連行遣陶師錫嘗見其書降為中書侍郎同知審刑院事
史臣吳士連曰前聖之道非孔子無以明後
聖之生非孔子無以法
自生民以來未有盛於孔子者而敢輕議之亦不知量也
癸酉六年明洪武二十六年春正月以胡綱監左聖翊軍綱演州人季犛潜得胡氏苗裔圖欲復舊姓引綱為腹心〇
二月試大學生
黃貫之黎渭叟枚秀夫同栻等三十人〇
夏四月試吏員〇
六月旱〇
秋七月暴風大雨〇
八月地震大水〇
九月蝗冬十月以太陽公主嫁太保沆
太陽靈德之后
自靈德遇害上皇欲擇賢配以嫁之
太陽因遊
西湖奔歸撫軍司元淵恭信王天澤子上皇怒再嫁元淵弟沆以辱之
甲戌七年明洪武二十七年春正月闍婆國商舶來進異馬〇
二月上皇命畫工畫周工輔成王霍光輔昭帝諸葛輔蜀後主蘇憲誠輔李髙宗名為四輔圖以賜季犛使輔官家當如此也〇
三月上皇夢見睿宗領軍來且誦詩曰中間惟有赤觜侯殷勤譛上白鷄樓口王已定興亡事不在前頭在後頭
上皇自折其字赤觜季犛也白鷄上
皇也
上皇辛酉歲口王國也
其興亡在後見之上皇深思之而勢不可為也〇
夏四月會盟畢上皇召季犛入宫從容謂曰平章親矣國家事務一以委之
今國勢衰弱朕方老耄即世之後官家可輔則輔之庸暗則自取之
季犛免冠叩頭泣謝指天地誓曰臣不能盡忠戮力輔官家傅之後裔天其厭之
又曰靈德王之不德非陛下威靈則臣已含笑入地得至今日乎縱糜身碎骨未能報答萬一敢有異圖〇
秋七月以馮
具為京師尹改為中都尹〇
八月以黃晦卿為三󰅾路安撫使〇
冬十一月罷登聞檢法院
置上林寺以黎季犛長子黎元澄判寺事
十二月十五日上皇崩塟安生原陵廟號藝宗謚曰光堯英哲皇帝
史臣吳士連曰藝宗天性冲和存心敬畏然威武不足以却外敵剛明不足以辨讒言
有一元旦而不能用乃委政外戚使陳氏社稷馴致危亡
所謂前有讒而不見後有賊而不
知者也
乙酉八年明洪武二十八年春二月二十日却月字南字諱許用依舊
季犛殺宗室撫軍司元淵恭正王師賢󰱃子元胤以居藝皇丧常談日章事之故
併士人阮符殺之
師賢佯為耳聾得免
削元淵陳姓為枚姓
故事宗室有大故削属籍以枚姓稱之〇
以季犛為入内輔政太師平章軍國重事宣忠衛國大王󰅾金麟符〇
夏四月詔季犛入居省󰱑之右名曰畫廬
季嫠因編無逸篇譯
為國語以教官家有令則稱輔政該教皇帝〇
六月禁百官不得用大袖衣許用小袖民間齋忌止用一頓
時噐皿不得?金朱漆明
明遣任亨泰等來乞師五萬人象五十隻粮五十萬石搬運至界首以給軍
時明人討龍州奉義州叛蛮隂設此計欲托以粮米数不足掩捕國人
亨泰𡧸告知之以故不興兵象所給粮不多差官送至同登而還〇
明又遣使求僧人按摩女火者皆少遣之〇
冬十二月以梁元彪為行遣知
大宗正何德鄰為入内行遣門下左司黃晦卿為𭛁運司范巨論參謀軍事兼樞𡧸院事
丙子九年明洪武二十九年春正月詔沙汰僧道年未及五十以上者勒還本俗又俗有通經教者授堂頭首知宫知觀知寺餘為修人侍者〇
三月閲定軍伍〇
夏四月初行通寳會鈔印成令人換錢每錢一鏹取鈔一緍二陌
其法十文幅畫澡三十文幅畫水波一陌畫云二陌畫龜三陌畫麟五陌畫鳳一緍畫龍
僞造者死田産没官禁
絶銅錢不得私藏私用並𠬧入京城鼇池及各䖏治所
犯之者罪如之〇
詔定試舉人格用四塲文字體罷暗寫古文法
第一塲用本經義一篇有破題接語小講原題大講繳結五百字以上
第二塲用詩一篇用唐律賦一篇用古體或騷或選亦五百字以上
第三塲詔一篇用古體制一篇表一篇用唐體四六
第四塲策一篇用經史時務中出題一千字以上
以前年鄕試次年會試中者御試策一篇定其第〇
六月定文
武冠服一品紫色二品大紅三品桃紅四品綠五六七品碧八九品青
惟内侍開裙皆不用裳
無品及宏奴白色文
從官職爵六品以上用髙山巾正六品得束󰅾著烏巾正皂色從青色
宗七皂方勝
武爵六品用折衝巾爵髙無職得朿󰅾戴角頂巾
七品以下用太古巾從七品攅花巾
王侯戴遠逰巾御史󰱑却非巾
鈔法冠服等制皆從少保王汝舟之言也〇
秋八月命龍捷軍将陳松伐占城擒其将布冬而還
賜姓名金
忠烈将虎賁軍
後丙戌年僃多邦城上策領兵就邊界逆戰匆使賊人入境内恃其長兵通其脉路
諸?不從
布冬病尋卒
冬十月以胡綱為演州路大知州鄧思成判州事〇
冬十一月季犛作國語詩義并序令女師教后妃及宫人學習
序中多出己意不從朱子集傳
史臣吳士連曰自孟氏没師各傳其門士各私其學原分而流支差之毫釐謬以千里
或流而為他岐或倒戈而相攻莫能歸一其可
稱者雖曰大醇未免小疪未有克醇乎其醇者也
朱子生於宋末承漢唐諸儒箋疏六經之後泝流求源得聖人之心於遺經明聖人之道於訓解研精殫思理與心融其説也
詳其指也遠所謂集諸儒之大成而為後學之務式者也
况有程子倡之於前而朱子補其未圖於後則其義精矣
後之有作恢廓而亮大之䐧沃而光澤之如斯而己烏得而非𬢱之哉
丁丑十年明洪武三十年春正月遣吏部尙書兼太史令杜省一作敏相度清化府安孫洞築城鑿池立廟社開街巷?徒都焉
三月功畢
初朝議未定行遣范巨論諫止之
季犛曰我志先定汝何言哉至是行之
時樞𡧸主事侍史阮汝説上書諫其畧曰昔者周魏迁都並見不祥
今龍肚之地傘圓之山瀘珥之河髙深平闊
自古帝王開基立國莫不以為深根固柢宜
依於前事時元人伏誅占㓂授首
願少思之以為國家碧石之勢
安
孫境界狹僻水尾山頭得其亂而不得其治
徒為恃險古語云在德不在險
季犛不聽
後考績見汝説名曰此嘗言在德不在險者
廢不用
潘夫先曰曹操迁許挾天子以令諸侯漢𣇄淪亡實基於此
季犛徒安孫弑元君而夷宗黨陳家傾圮𡸈不在於斯乎雖然亂臣賊子何世無之惟人君剛以斷之明以察之使無後患者也
夏四月改清化鎮為清都鎮國威鎮為廣威鎮
沱江鎮為天興鎮乂安鎮為臨安鎮長安鎮為天䦕鎮諒江鎮為諒山鎮演州鎮為望江鎮新平鎮為西平鎮
罷大小司社大撮?甲仍依舊制〇
定外任官制路置安撫使副府置鎮撫使副州置通判僉判縣置令尉主簿以𬋩之
路統府府統州州統縣
凡戸籍錢榖獄訟總為一路之簿歲季報省以憑󰏲考
又置都督都護都統總𬋩府太守司以轄之
以副将黎漢蒼領東都路都護府太保陳沆領北江路都統府陳元杼
領三江路都統府少保王汝舟知天長府路軍民事行遣何德鄰行新安府路太守
又州鎮置教授監書庫
五月詔曰古者國有學黨有序遂有庠所以明教化敦風俗也
朕意甚慕焉
今國都之制已僃而州縣尙缺其何以廣化民之道哉應令山南京北海東諸路府各置一學官賜官田有差大府州十五𤱈中府州十一𤱈小府州十𤱈以供本學之用
告朔一分學一分書燈一分路官督學官教訓生徒使成才藝每歲季則選
秀者于朝
朕将親試而擢之焉
史臣吳士連曰當時有此詔令何羙如之
然不見施行者非帝意也乃季犛?行篡奪托此以𠬧人心爾
六月詔限名田
大王長公主田無限以至󰱃民田十𤱈
多者許從便得贖罪貶黜亦如之
餘者上進入官
初宗室諸家每令私奴婢於瀕海地築堤堰障鹹水
二三年後開墾成熟互相嫁取居之多立私庄田土
故有是命〇
右僉知政事
行樞𡧸院事范巨論領神策軍討宣光鎮紅衣草㓂陣𨺻死之
贈左僕射
巨論唐以安縣人行遣杜世滿代領宣光經畧使
冬十一月季犛逼帝徒都清化府
帝先幸安生謁諸陵與之俱至大吏鄕行在號葆清宫
宫人陳玉肌陳玉臉𡧸言於帝以為迁都必有簒奪之事
季犛聞之以廟令黎合右𨻫父道梁蓊與同謀併殺之〇
命行遣同知大宗正寺梁元彪撤瑞璋大安諸宫殿甎瓦大材悉付慈廉南策等州運赴新都遭風沉
溺過半〇
明送元族大胡小胡二人來安置
賜大胡名地復基小胡名地寳郎〇
占城将制多别與弟慕華子伽葉挈家來降
肆多别名大中授金吾衛将軍伽葉禁衛都皆丁姓復鎮化州禦占城
戊寅十一年三月以後少帝建新元年明洪武三十一年春三月十五日黎季犛逼帝禪位于皇太子𭴣
季犛有篡奪之意然業以盟約於藝皇恐違其言陰使道士阮󰆑出入宫中説帝曰佳境清香獨異凣問
本朝列聖惟事釋教未有從逰真仙
陛下尊居九五劳于萬幾
莫若禪位東宫以葆冲和
帝從其言
於是奏錄舉道入仙籍
季犛創葆清宫于大吏山之西南請帝居之
帝乃禪位于皇太子
内禪詔畧曰朕早慕玄風非心黃屋否
德忝位實難充堪
况心疾時作宗祧時政以皆妨
誓言在初天地鬼神之已聽
今當禅位以來丕基
皇太子𭴣可即帝位
輔政太師黎季犛以國祖攝政
朕自為太上元君皇帝養素葆清宫以諧夙
願
皇太子𭴣即位於葆清宫改元建新元年大赦
尊欽聖皇后為皇太后
時太子生甫三歲受禪不能拜
季犛令太后拜于前太子從之
季犛自稱欽德興烈大王
榜文曰中書尙書省奉攝政該教皇帝聖旨云云
是日登新都御殿󰆑成賜五品以上宴許士女觀逰於城之南門日以繼夜〇
令有田者供報田𤱈
行遣何德鄰𡧸與家人言曰設此法以奪民田耳
季犛聞之降為户部尙書
又令民標題姓名於田上
路府州縣
官公同檢度修簿五年乃成
無供結者取為田公少帝名𭴣順宗子也
在位二年季犛篡位廢為保寕大王
附胡季犛漢蒼季犛字理元自推其先祖胡興逸本浙江人五季後漢時來守演州
其後家居本州之泡突鄕因為寨主至李時取月的公主生月端公主
至十二代孫胡廉徒居清化大吏鄕為宣尉黎訓󰒂子
自此以黎為姓
季犛其四世孫也
陳藝宗時自祗侯四局正掌陞樞𡧸大使迁小司空進封司平章事累加輔政太師攝政欽德興烈大王國祖章皇遂移陳祚國號大󰔄復姓胡未踰年以位與其子漢蒼
漢蒼舊名火僣位六年餘
後父子皆為明人所擄〇
舊以二胡紀年今黜而正之
己卯建新二年明太祖建文元年夏四月季犛逼令帝出
家奉道教居淡水村玉清觀𡧸使内寝學生阮謹隨行護視
帝問曰汝之侍我欲何為耶謹不忍言
季犛作詩告謹曰元君不死汝當死之
又作詩上元君曰前有庸暗君昏德及靈德何不早安排徒使劳人力謹遂進毒藥不死又進椰漿而斷食又不子
至是令軍騎衛上将軍范可永縊之
塟安生陵廟號順宗〇
太保陳沆上將軍陳渴真等謀誅季犛不克死之
是日季犛會盟於頓山
渴真等已有誅之之意
季犛坐渴真
家樓以觀之比天子幸廟泊寺之例
可永姪范祖𠬧及刺客范牛悉按劎欲進
渴真瞪目止之遂不果
季犛心動而起衛士擁下樓
牛悉擲劎於地曰舉眾徒死耳
事覺宗室沆柱國日暾将軍陳渴真范可永行遣何德鄰梁元彪范翁善范牛悉等僚屬親戚凡三百七十餘人皆被殺没籍其家女人為婢男子自一歳以上或生瘞於地或沉於水
逮捕餘黨連年不絶
相識者但以目而不敢偶語
人家不容行人宿歇有宿歇
者則吿鄰家公同審問帖子行李經由以為保証
各社並置廵店日夜廵警
盟誓之禮自此不復行矣
渴真永寕縣何朗人三代為上?軍
世傳渴真臨刑時上頓山驚號三聲死踰三日靣猶生蠅蚋不敢集
後或遇旱禱雨輙應
元彪宣光人
先祖世充李朝撮通王兼父道
子文献桂並封侯
桂子孝抱以擊唆都功封冠服侯
孝抱生世則封勒順侯
世則生菊孫為觀察使
菊孫生元彪
史臣吳士連曰季犛至是罪惡貫盈矣
陳沆先期交懽将相矣
苟䏻臨機而斷聲以弑君之罪倂可永誅之則名正言順而事濟矣
惜其猶豫懾怯取敗也
六月季犛自稱國祖章皇服蒲黃色居仁壽宫依太子例出入用黃盖十二柄子漢蒼稱攝太傅居皇元殿之右
元澄為司徒
榜文曰奉攝政國祖章皇但稱予而未敢稱朕
史臣吳士連曰楚公子圉未篡之前設服離
衛蒲宫有前踞傲整居先露其氣以挫折於人人無或違然後無所忌憚而大肆其惡
胡氏所為同出一?秋七月清化古滕人阮用甫上書其畧曰章皇何號蒲黃何色𥘾先帝顧托何季犛囚數日餘乃釋〇
八月盗阮汝盖竄鐵山偽造寳鈔行使
會順宗見弑渴真被殺遂招誘良民得眾萬餘徃來立石底江歷山沱江傘圓等處恣行侵掠州縣不能制〇
九月移杲田罪人就清化湘没
社〇
令陳寗督清化府人樹刺竹於城西邊
南自頓山北自安縣直至泡潭口西自域山可朗市至𤂬江園繞為羅城
人民道笋者處死
拖林野設舘舍有大津橋至潭舍渡以便軍民徃來憇歇〇
大吏江置廵檢所令施大索於江中凡上水船使之曳索隨次而行不得爭先〇
冬十月改流罪人為浚渠兵浚圍沉濠等港至河華海口以便舟船徃來〇
十二月命東路安撫使阮鵬󰁮討阮汝盖平之鵬󰁮北江東岸人
庚辰三年是歲陳亡〇
三月以後季犛簒國稱聖元元年
明建文二年春正月黎季犛立其子漢蒼為太子
初季犛欲立漢蒼而未决假名硯為語曰此一卷奇石有時為雲為雨以潤生民
使長子澄對以觀其志
澄對曰這三寸小松他日作楝作梁以扶社稷
意遂决
二月二十八日黎季犛逼帝禪位及劫宗室群臣三上表勸進偽為固辭曰入地有期将何面目見先帝於地下乎已而自為帝建元聖元國號大󰔄
改姓胡
潘孚先曰孔子曰非其鬼而祭之諂也
故狄青辝不為梁惠公之後劉曄謝不為劉太后之親
唐禘帝堯而先儒議之
昭烈齣中山靖王而温公不取夫𡸈私於取舍哉
盖族屬初遠世代變遷難於必信也
季犛乃遠引胡公滿之後禘󰔄舜之所自出其誣世僣窃之罪莫大焉史臣吳士連曰孚先從温公之説謂昭烈出自中山靖王族屬疎遠難信是不信諸葛武
侯之言矣
夫以諸葛之賢且世代未甚遠
其稱昭烈為帝室之胃𡸈無所㨿而𮢶空言之哉朱子已從其説夫復奚疑哉
胡季犛廢帝為保寕大王以帝外孫故不弑〇
三江路献黑鳥朱觜名暎鳥能説成人語
其鄕婦嘗得一鳥卵混寄鷄卵中及生長嘗婦養猪效喚猪声漸成人語者隨〇
城内人献白鳥〇
季犛遣三舘屬官祗候内人内寝學生分行各路潜訪官吏得失民間利病以為黜陟永為定式
自此輙易守令〇
秋八月季犛試
太學生劉叔儉等二十人
阮廌李子晋武夢原黃憲阮誠皆預焉
晋夢原誠仕今朝為國子監祭酒献至國子監教授
賦題用靈金藏
諸生請講題問有故事否
惟裴應斗以宋朝孫何科巵言日出對故講之
應斗山圍人陳朝監書庫
至是解聀入試年已五十授諫聀言事件旨降太子説書
未幾降為太子賓客〇
冬十二月季犛求内外族譜祖母朱氏母范氏曰畵氏族〇
季犛以行遣杜滿為水軍都将左聖翊軍将陳問賜姓胡同都将龍捷軍将陳松賜姓胡為步軍都将左聖翊軍将杜元拓同都将
領兵十五萬伐占城〇
季犛以位與其子漢蒼自稱太上皇同聽政
漢蒼封其妃陳氏為献嘉皇后居扶桑宫
以桑字與同聲改扶極宫
季犛遣使如明
先是漢蒼母徽寕公主追尊太慈皇后陳明宗之女也
初嫁駙驥郎陳仁榮藝宗奪取以嫁季犛生欽聖皇后及漢蒼
至是遣使吿明稱陳氏已絶漢蒼明宗外孫暫權國事〇
漢蒼權商旅船定上中下三等税
上等每棹錢五緡中等每棹四緡下等每棹三緡〇
是歲占城主
羅皑卒子巴的吏立
辛巳漢蒼紹成元年明建文三年春二月雷震城上店次〇
漢蒼改陳氏協紀曆行順天曆
三月雷震東宫死者凣三人〇
夏四月漢蒼攅造天下户籍
許註胡氏族演州清化二派
籍人口二歲以上並以見在為實不許流亡而猶有著籍者
榜示藩鎮凡有京人旅寓勒還原籍
先是季犛嘗與群臣言曰安得百萬兵以敵北㓂同知樞𡧸使黃晦卿進是策
至是籍成點十五歲以上六十歲
故紹成二年點兵㔫多〇
漢蒼立限名家奴法照依品級有差餘者上進每人還鈔五緡應得者出呈三代囑書外國奴無例
皆有題額樣為記
官奴火珠樣或取充殿前軍公主楊棠樣大王朱圈二一品黑圈各一二品以下黑圈二
時士大夫貪富貴希胡氏意上書勸誅陳氏子孫及减損田奴以抑其勢
如黃晦卿阮希周同栻之徒其餘不可勝數〇
胡松之擊占城也聽丁大中之言步軍行山脚與
以下得人数倍於前
舟師󰘌遠遭時水潦将士路居絶粮三日灸皮甲以食軍還以松行險路遇失軍機當斬縁有潜邸勳勞免死徒社兵
漢蒼置常平倉給鈔諸路依價𨤠榖以實之
時路府州縣官数有更置不果行〇
漢蒼置鄕亭官有正有副
後上用一員〇
漢蒼令諸路蒸甎甎音專甓也以供𣑦城之役
先是築西都城多運石頭以就之尋又崩塌
至是始用上甎下石〇
漢蒼定大󰔄官制刑律
冬十二月漢蒼以阮𢒎卿為翰林學士
壬午漢蒼紹成二年明建文四年春二月漢蒼閲定軍伍〇
三月漢蒼修治道路自西都城至化州
沿途置庯舍傳書謂之曰千里衢
夏六月漢蒼以同栻中賛賜姓魏比唐魏徵也〇
秋七月漢蒼大舉擊占城以杜满為都将殿内判首阮喟為招諭使東都路安撫使阮鵬舉同招諭使
大軍将臨境丁大中騎馬先諸軍行遇賊将制吒難交戰俱死之
占主巴的吏惧遣舅布田進白黑象二及諸方物仍献占洞之地請退師
布田至季犛脅使
改表倂以古壘洞納之
因分其地爲升華思義四州
置升華路安撫使副以轄之其原頭為新寕鎮
占城收其近便人民還國存者補為軍
漢蒼調除順化路安撫使阮景真為升華路安撫使
景真上言請依漢唐故事募人納粟以實邊或賜爵或免罪名有差
季犛批云識得幾字能説漢唐事所謂啞人能言只取笑耳
漢蒼以效正侯制摩奴㐌難為古壘縣上侯鎮思義州招撫屬占之眾以圖進取〇
造雅樂以文官
子為經緯郎武官子為整頓郎習文武舞〇
八月漢蒼築郊壇於頓山行郊祀禮大赦
是日漢蒼坐雲龍輿出自南門宫嬪命婦文武朝臣逐次陪從
婦人冠服减夫一等本身貴者不减
前代故事有謁二等禮儀百官騶從甚盛
三年一行大禮天子坐太平車刻木作僊人形四十綉衣執旌前導或於朱雀池乘小舟錦䌫以引之二年中禮坐百禽椅每年小禮坐小椅未嘗郊祀
漢蒼始行之
以献爵時手顫顫音戰四之寒掉也酒瀉
干地而止〇
漢蒼新定諸税例田租
前朝𤱈徵粟三升今徵五升
桑洲前朝𤱈徵錢九鏹或七鏹今徵上等𤱈鈔五緡中等鈔四緡下等鈔三緡
丁男歲供錢前徵三鏹今照田止五髙徵鈔五陌六髙至一𤱈徵一緡一𤱈一髙至五髙徵一緡五陌一𤱈六髙至二𤱈徵二緡二𤱈一髙至五髙徵二緡六陌二𤱈六髙以上徵三緡
丁男無田及孤兒寡婦有田停徵〇
士人阮禀上書以為前胡宜遜位退居金甌後胡尊為上皇
太子芮正位官家
季犛大怒以禀指斥乘輿事情切害斬之
癸未漢蒼開大元年
明太宗永樂元年春二月漢蒼起?無田而有財者遷升華居住編為軍伍路府州縣官相地居之
居某州則刺某州二字於两臂為記
次年𭛁妻子後隨中途遭風溺死民多怨咨
漢蒼募民納牛賜爵以給升華居遷民〇
漢蒼以清化府路為京畿三輔改清化府為天昌府併九真愛州為三輔
又改演州為靈原府併為四
輔
改建昌府為建寕府改大吏山為金甌山
置市監攽枰尺升斗定鈔價使相貿易
時商賈多嫌弊鈔
又立拒斥髙價閉肆護助之條以罪之
漢蒼禁宗室宫人不得稱貴號犯者罪之〇
漢蒼命誅方術人陳德輝
德輝少時口容拳手過膝或曰他日必貴
及長學方術常以夜間擊柝作奇兵法如有千萬人皷譟相攻之状又遍行各社盗取廵邏人姓名編為軍籍
事覺收捕得方術一書僞印一顆小劎一銅柝一
䖏陵遲
罪軍籍投之水火不問〇
漢蒼創天昌諸陵寝廟薦享其祖考早晚血食又創靈原泡突諸陵寝廟以享其先祖京城創東太廟以奉本宗西太廟以奉外家陳明宗藝宗〇
明遣鄔脩來告太宗即位改元
時明帝都金陵燕王棣反殺三司官以兵向闕所至克捷入城恣其殺戮
建文自焚死
棣自立為帝改元永樂
時有詩云江上黃旗動天邊紫詔回建文年已没洪武運重開朝士遭刑戮宫娥覩劫灰誰知千載後青史有
餘哀
或曰解繁所作以此得禍厂
漢蒼造小釘船以擊占城預分思義以南至暹羅界板達郎黑白及沙離牙等地為州縣
加范元瑰千牛奉宸二衛大将軍領龍捷軍行水軍都将胡問副之
杜滿領天綱章聖拱宸軍行步軍都将杜元拓副之
水步合二十萬並受元瑰節制
臨陣怯敵者斬妻子田産没官
諸軍入占境大修戰具圍闍槃城欲𨺻之
以師行閲九月絶粮不克而還
杜元拓以違都将令免死徒兵〇
占城求救於
明
明人駕海船九艘來救
諸軍還遇諸海外
明人謂元瑰曰可速班師不可久留
元瑰自占城回季犛責以不能盡戮明人之故
潘孚先曰元瑰本無将才獨善於工作以外戚之恩特加侯秩而是役以成其功與漢武帝遣貳師李廣利伐大宛何以異哉𰎟山人方士阮大能以火鍼療人病
漢蒼除為廣濟署丞
置廣濟官属自此始
大能僞巧有力能𭛁強弩後以廣濟令兼将兵戈营調将崇威
軍〇
是時明使徃來絡繹道路有徵求者有責問者漢蒼令隨方救解度於奔命〇
冬十月漢蒼殺在北内官阮筭等親属初明太祖嘗求火者僧人按摩女我皆徇情許之
數年放僧人秀女還但留火者充内官及太宗即位有南侵志遣阮筭徐箇阮宗道吳信等為使訪問親属𡧸告之曰如有北兵來揭黃旗題内官某人姓名親属必不被害
事覺盡收其親属殺之
甲申漢蒼開大二年明永樂一年春二月漢蒼以新興府路安
撫使兼東都判陳國傑能築隄障鹹水便民耕種賞爵一資〇
漢蒼遣潘和甫遣白黑二象于明
先是占城既貢白黑二象及献地以求緩師既而又詭辝告明謂胡氏侵地及邀取貢象
至是明遣使責問故遣之〇
漢蒼定試󰁮人
式以今年八月鄕試中者免徭役
明年八月禮部試中者免選補
又明年八月會試中者充太學生
又明年再行鄕試如前年
時士人專業期於進取止得禮部試遭乱中止
試法倣元時叄塲文
字分為四塲
又有書筭塲為五塲
軍人俳優犯罪並不得預補
初壬午選壮丁貧者為助役軍又改陪衛軍分為左右行號以禽獸如鳳凰麒麟之𩔗以宗室文武帶𬋩之〇
漢蒼開蓮港自新平至順化界泥沙噴起用功不成〇
化州腰海門决
漢蒼命以京軍填塞之〇
漢蒼造鉄釘船以防北㓂有中艚載粮之號載粮古樓船特載粮為名耳上有棧道通行以便戰鬪下則二人摇一棹
季犛殺舊将軍胡松
先是松旣解職請賣本
家噐械不許欲用之也
松又隂與故行遣梁元彪妻陳季女通
季犛怒曰如珪如璋出自松門
松與占降人制山拏謀反隂結占城人交通聲息
事覺松及季女並處死〇
明遣行人李錡來錡𢫔作威福鞭笞伴送督辨等官務令速去不計日程
前使者自東都至西京十二日錡行八日及到舘遍觀形勢
錡回季犛恐泄事情邊范六材追殺之
至諒山而錡已出開矣
錡劾奏胡氏稱帝并作詩有凌慢語〇
漢蒼令官員不得
著舄惟許著生麻鞋
前代故事正六品以上方得著舄〇
漢蒼令諸路蒸熟米給升華等州從黃晦卿之言也
漢蒼令諸路編無田者為窮隊〇
漢蒼禁天下諸人不得用熟搗絹為衣止許畧搗
乙酉漢蒼開大三年明永樂三年春二月季犛殺士人阮翁喬黎頔初季犛嘗作詩戒漢蒼及元澄其畧曰天也襨地也載兄弟二人如何不相愛嗚呼哀哉兮𰙔慷慨翁喬妻嘗出入宫中以語翁喬
翁喬
傳誦於華盖橋
澄府學生阮錦阮汝明具以吿澄
澄白季犛
季犛𡧸令中都尹杜子徹捕之
子徹為設盤?誘翁喬𦤶下獄
翁喬失措辝連黎頔杜蕞等
蕞迯得免
翁喬頔皆被殺其何日宣等流遠州
阮汝明等坐聽徒九真州役
數月子徹忽暴病索筆曰我與汝相訟須㬰乃死
後日宣又以黨死〇
明遣使求割諒山禄州之地
時廣西思明土官黃廣成告謂禄州係体府故地也
季犛命行遣黃晦卿為割地使
晦卿以古樓等村凡五十九村還之
季犛責辱晦卿以所還數多凡彼所置土官𡧸令土人以毒鴆之〇
漢蒼令各鎮源頭納樁木
武寕州許取古法陵烏米木送各軍植諸海口及大江要處以防北㓂〇
歲饑〇
漢蒼令諸府路州縣官點視富家粟之多少與民和糶有差〇
夏六月雷震東宫
同乳奴死漢蒼命求直言〇
赦〇
漢蒼議移修東都宫殿於古列洞
時北㓂将興而民众憚遠役故設此以收人心
然卒不果行〇
漢蒼置軍噐四庫不問軍民凡有巧藝者
皆充役〇
秋七月季犛漢蒼廵省京路山川及諸海口欲知險易也
八月還〇
漢蒼命禮部試?人中選一百七十名以胡彦臣黎拱宸充太學生裏行瞿昌朝等六人充資善堂學生
資善堂本陳朝太子學名〇
明遣内官阮宗道等來〇
九月漢蒼命試史員〇
漢蒼定南北班軍分為十二衛殿後東西軍分為八衛每衛十八隊每隊十八人
大軍三十隊中軍二十隊营十五隊團十隊禁衛都五隊
大将軍統之〇
漢蒼遣左刑部郎中
范耕如明求和通判劉光庭副之
明獨留耕而遣光庭還〇
季犛貶阮景真升華路安撫使以豊國監?幹阮彦光為宣撫使兼新寕鎮制置使
季犛作詩賜之曰邊郡承宣資壮志䧺藩節制有徽猷青松保爾歲寒節白髮寬予西顧󰪽訓飾兵農皆就緒解停鎮戍是何秋勤勞物謂無知者四目原非蔽冕旈〇
季犛自以年七十賜諸路父老七十以上爵一資婦人賜鈔京城賜爵及酺〇
漢蒼遣東路太守黃晦卿督民夫
築多邦城以捍賊
時有神祠為其所毀晦卿夜夢神人來告復修之
晦卿作詩有云茅簷命也供樵爨老木時乎厄斧斤𧥾者知其不善終
漢蒼令東都衛軍植樁截白鶴江口以禦賊自宣光來者〇
漢蒼詔諸路安撫使赴闕與京官會議或戰或和
有勸戰勿為他日之患者
北〇鎮撫阮均以為姑和之從他所好以緩師可也
左相國澄曰臣不怕戰但怕民心之從違耳
季犛以檳榔金匣賜之
史臣吳士連曰天命在乎民心
澄之言深得
其要不可以胡氏故廢澄之言
漢蒼命禁精酒以其糜榖也〇
漢蒼罷鄕亭官
丙戌漢蒼開大四年明永樂四年夏四月明遣征南?軍右軍都督同知韓觀參将都督同知黃中領廣西兵十萬來侵假送僞陳王添平還國觀留界首不行
八日黃中犯冷涇䦕胡軍敗績
是日早諸軍水步交戰二衛大将范元瑰振綱軍将朱秉忠三輔軍将陳元暄左神翊軍陳太僕皆敗死
左相國澄舍舟上岸幾𨺻㥯扶下船得脱
以彼軍
少輕之故也
惟左聖翊軍胡問自武髙引軍奄至敗之
中料不敵夜漏二皷遁歸
右聖翊軍将胡射北江聖翊軍?陳挺先已受命截支陵?
明乃解送添平遣軍醫髙景照𦤶降書云黃總兵官差小人前來達官人知這事情
先為陳添平走到朝廷奏他正是安南國王子以此差大兵來招
不期彼䖏百姓俱各不服顯是虚誕
今退官軍回奏遇䦕隘去䖏守把路塞不通
今将添平來献放去幸甚
胡射許之
故俘虜雖多而
明人亦有奔逸者
献捷󰍶鞠問添平是何宗派添平不以吿
令諸人有䏻認識者賞爵一資無敢認者
處陵遲罪
添平陳元輝家奴即阮康也
其俘囚兵𭛁居乂安種田官吏留在京付貴人家收養〇
明内錦衣衛范質言於漢蒼曰劉光庭奉使到北京拜添平即日收光庭斬之
漢蒼賞戰功爵名三資
胡射以聽明人擒送添平之計𦤶黃中等奔逸而不得萬全射與其下止得二資
内外文武表賀辝不受〇
初明人之入
境也令人民禾榖並除去諒州武寕北江嘉林三󰅾清野萧然
明人退人民復業〇
漢蒼遣三江安撫使陳恭肃如明求和且解添平事愛州通判枚秀夫副之僉判蔣資為從事
明留之後獲二胡始放還〇
漢蒼召升華宣撫使阮彦光為大理正以義州鎮撫使黎光祖行升華宣撫使晦卿以行遣左司侍郎兼領升華太守新寕節制專治一方
杜满解尙書令右參知政事以行遣兵部尙書兼千牛衛大将軍杜人鑑代
監
天綱軍内人吳免為行遣尙書令右參知政事兼知天昌府諸陵〇
六月報天塔頂落東都安撫使黎凱不報
貶一資
行遣門下右司郎中陳彦昭罷為户部尙書以簽知内𡧸兼知審刑院事阮謹為行遣門下右司郎中〇
漢蒼增補鄕軍以有爵者權押募亡命人為勇悍軍置千百户以𬋩之〇
季犛夢神人誦詩云二月在家四月亂華五月風波八月山何十月龍車〇
秋七月漢蒼令諸路樹柵大江南岸自多邦城至嚕
江諒州至住江以爲守僃之計〇
漢蒼令三󰅾北江之民儲蓄過江於荒閑處營造房屋将徒居焉
漢蒼徵?官聽候儲用
九月明遣征夷右副將軍掛征夷副将軍印新成侯張輔參将熒陽伯陳旭領兵四十萬犯坡壘關一休一行更番相濟
征夷左副将軍西平侯沐𣆭參将右軍都督同知豐城侯李彬亦領兵四十萬犯富令關鑿山伐木開道進兵
二道兵總八十萬
十一月會白鶴江列營大江北岸直抵住江
漢
蒼令大江軍聽左相國澄節制住江軍聽簽聞朝政胡杜節制
外連水軍戰艦岸上兵象對壘未嘗一戰
先是明遣太子太傅成國公朱?以總兵掛征夷将軍印領眾南侵
䏻至廣西太平府卒
䏻預出榜數胡氏之罪及塲言尋陳氏復其王爵
至是輔𣆭等多以木牌書其榜順流放下
諸軍見者謂祈必然且厭胡氏苛政罔有戰心〇
莫迪莫邃莫遠及阮勛冒姓莫者皆不得志𨒖降於明明並授以官
後邃至參政迪指揮
使遠盐運使勛布政使
邃迪遠莫挺〇
之之孫也
冬十月人復至瀘江以北復清野如初〇
十二月二日明人奪𧻗池木丸江岸及白鶴江樁
左聖翊軍将胡射失守移陣大江之南
七日夜明人舁音于對󰁮也
船出天幕江州北岸
軍将陳挺敗之
明将以其退者行軍令
眾皆效死自願立功
久日夜明人襲胡軍於木丸州
左神翊軍将阮公瑰方以女色自娛不爲僃船燒始盡全軍陷没寂無戰聲上下水軍莫有救者但遙請左相國澄誰
可代守
明人遂渡江造浮橋以濟
十二日早明人張輔率都督黄中都指揮蔡福攻多邦城之西北
木𣆭率都督陳濬等攻城之東南
積屍?與城齊猶且進戰無敢止者
天長軍将阮宗杜等穴城以出象
明人以火箭射之
象退縮明人隨象以入
城遂陷
沿江諸軍大潰退據黃江明人入東都擄掠女子玉帛會計粮儲分官辨事招集流民為久居計
多閹割童男及𠬧各處銅錢驛送金陵
大越史記本紀全書卷之九後陳紀簡定帝諱頠藝宗之次子也
𦾔號簡定
胡氏改對日南郡王
胡末起兵興復陳室
在位二年餘〇
帝無撥亂才又棄其輔自取滅亡非不幸也
丁亥興󰆑元年十月以前漢蒼開大五年〇
明永樂五年春二月二十日胡左相國澄進軍嚕江
明人㨿两岸夾攻
澄軍敗績退保悶口
季犛漢蒼並回清化
京路多從賊以叛胡杜胡射棄平灘過太平大全至悶口併力築壘鑄火噐造艨艟以拒敵
募登者賜
身爵一男妻宗姬給田十𤱈〇
胡侍中陳元祉天徽公主出避亂人民出塗山中書令陳師賢與天嘉公主泝大江並降于明
胡神丁軍?吳成順風乘潮進擊突至膠水
輔𣆭分兵两岸截之成勢孤陷陣死贈驍衛将軍〇
建興人阮日堅聚眾殺鎮撫使潘和甫降于張輔後日堅驕矜不法輔殺之
明人與胡軍對壘日夜相攻暑雨疾疫淖音閙泥也濕難居乃移屯鹹子關立寨以嚴僃之
左相國澄及胡杜亦移軍黃江又迎季犛漢蒼至
自清化
時京路人爲明人役使及失家属自𢙇怨憤
軍人丁男各詣軍門自效立功〇
三月三十日胡左相國澄胡杜杜满進軍鹹子關胡射陳挺領南岸步軍杜人鑑陳克莊領北岸步軍阮公拯領艨艟一百艘為前鋒
澄杜在營中
杜满胡問等領水軍
水步合七萬號二十一萬並進
明人遂分水步二面衝之
胡两岸步兵倒戈赴水死惟水軍得脱
然艨艟粮船皆沉溺無一人生還者
時胡射知明人有伏不肯進軍
胡杜
令人讓曰将軍何不討賊射遂進敗績
北江安撫使阮希周為張輔所擒
希周罵輔為殘賊
輔殺之
夏四月朔明詔遍求陳氏子孫立為國王
官吏耆老人等累稱為黎氏滅尽無可継承陳後請安南國本交州願復古郡縣與民更新置交趾都指揮使司承宣布政使司提刑按察使司及衛所府州縣各衙門
以都指揮吕疑掌都司
北京行部尙書黃福牚布按二司
仍禁差𤼵及停徵諸税三年〇
季犛漢蒼率将佐官屬
胡軍不戰而潰
二十九日明人犯典更海口
胡軍揭舟自潰
二胡?避深江不果
魏栻請二胡焚身
曰國以近亡王者不死人手
季犛怒斬之〇
五月五日明人犯日南州奇羅海口阮大阮大先事胡氏後叛胡降于明至是引明人來侵獲右相國季貔及其子判中都阮𠧨
十一日明人犯永寧
衛軍王柴胡等七人獲季犛於止止灘
交州右衛軍季保等十人獲左相國澄於奇羅海口
十二日莫邃下頭目
過海回清化
二十三日明人犯𤂬江
阮如卿等獲漢倉及其太子芮於髙望山中
胡杜范六材阮彦光段󰲧󰲧音蓬皆被擒
其餘陳日昭阮飛卿阮謹杜满並以先降
惟行遣右參知政事吳免直長喬表赴水死
免之死也其妻阮氏仰天嘆曰吾夫事主一生受禄今而死節是得所也
又何怨乎妾若苟活𡸈無所之但夫道君恩一時辜負吾不忍也寧相隨耳
言訖亦赴水死
史臣吳士連曰吳免之妻阮氏非徒死義而
已其言足為世勸
故表而出之
初二胡之到奇羅也欲奔新平民有父老拜謁曰此處名覊黎上有天擒山其兆不祥
願勿留
斬之
至是果於此就縛〇
明人計所獲府州四十八縣一百六十八户三百一十二萬九千七百象一百一十二馬四百二十牛三萬五千七百五十船八天八百六十五〇
初黃晦卿受命治升華
到郡時以土官大知州鄧悉范世矜為腹心悉
與左州判阮嚕素以功相忌
會二胡西
行為明人所逼書報晦卿取遷民三之一併土軍史嚕領之為勤王以勑封古壘縣上侯制摩奴難為升華郡王以撫占城之?
晦卿皆隐不以示眾
及占城舉兵欲𠬧故地遷民驚散
晦卿等回化州獨摩奴㐌難與占城相拒勢孤力屈為占人所殺
晦卿先於義州約眾盟誓
嚕知悉與晦卿有異圖嚕不預盟
晦卿之回化州也嚕領迁民陸行差遲
悉水行先至
順化路鎮撫使阮豐拒之不納
悉力戰殺豐遂入城又與嚕
戰月餘
嚕無援乃挈家去占城
晦卿以嚕母及家属殺之
占城授嚕大官
後明索嚕至金陵假授湖廣指揮使尋殺之
二胡既敗世矜回新平迎降明人於乂安領張輔知府劄擄掠人民而還
占城復㨿升華因㓂化州
悉請官属於輔以管之
占城引軍還
至是悉令人送晦卿歸至丹咍海口自刎死
輔以其首梟東都市〇
張輔沐𣆭差都督僉事柳昇横海将軍魯麟神機将軍張勝都指揮俞讓指揮同知梁鼎指揮僉事申
誌俘送季犛及其子漢蒼澄澈汪孫芮滷范幼孫五郎弟季貔姪元𠧨子騂叔驊伯駿廷燁廷爌?臣東山鄕侯胡杜行遣阮彦光黎景琦?軍縣伯段󰲧亭伯陳湯夢中郎将范六才及其印信至金陵以献〇
胡氏之到金陵也明帝問曰中國如此何不畏服而敢憑淩抗拒具以不對曰嘗告諸來使者不為才知
明遂以王汝相同彦栩䏓均黎師凱假授京北侍郎山西陝西山東參政遣人護送中途殺之〇
秋七月暴風
大水
明人以山林隐逸𢙇才抱德聰明正直挺身自拨明經能文博學有才練達吏事能曉書筭言語利便孝悌力田相貌魁偉脊力勇敢慣習海道磚巧香匠等科搜尋名人正身陸續送金陵授官回任府州縣
稍有名稱者皆應之惟裴應斗以眼疾辝下齋學生李子構等數人隐不出而已
時有諺云欲活入隐林山欲死吳朝做官
及我太祖髙皇帝除殘僞官有惡名者尽誅之果如其
言〇
張輔以阮大擒一胡有功劄付交趾都指揮使
大驕矜有德色多為不法荒色縱酒譛𢙇叛志
輔殺之
八月張輔沐𣆭班師留都司吕疑尙書黄福鎮守
福山東昌邑人初黄福督廣西土兵調運粮儲隨軍進征
至是留之福為人聰慧善應變有治民才人服其能
潘孚先曰胡氏亡國阮希周罵賊胡射杜人鑑人鑑杜子也满陣亡黎景琦至金陵不食
若此之類似可以死節稱然希周嘗勸胡氏殺陳
族人鑑父子陳氏舊臣所謂司惡相濟者也
射之兄翁善被黨死射不以介𢙇又為敵愾所謂徒知食禄死難之為義而不知其人之不義也
景琦為人適己自便窍取禄位不死於簒奪之時而死於䘮亡之日不足稱也
他如吳免阮令喬表本是宦官之臣其死宜矣嗚呼楊䧺投閣非不忠且義而臣莽之罪難逃
召忽之死不足以善其道然反側于寧不惕然爲之寒心也哉
史臣吳士連曰昔夏徵舒弑陳靈公中國不能討
楚子入陳殺而轘諸粟門春秋與其討也
胡氏弑陳順宗而簒其國陳沆陳渴真諸人謀誅之而不能克身死之
後七八年間無有能再舉者自謂國人無敢誰何然乱臣賊子人人得而誅之而天討之在天下不容一日捨也
國人誅之不克鄰國人誅之可也
鄰國人誅之不克夷狄誅之可也
故夫明人得以誅之也
至於假仁義茶毒生灵則是一殘
賊爾
故我太祖髙皇帝又得以誅之
嗚呼大惡之罪𡸈能逃天討之誅哉天理昭昭如是吁可畏也
冬十月初二日簡定帝即位于長安州謨渡建元興󰆑
先是張輔榜𠬧陳氏宗室及舊臣頭目以歸帝竄身潜行至謨渡
天長人陳肇基率眾立之以舊號稱
四月明人犯行營新集之軍不戰而潰
遂西幸乂安暫駐焉
化州大知州鄧悉聞之殺明官領眾來會進其女充後宫
帝封悉
為國公共圖恢復〇
明人疑土官右參議裴伯耆𢙇異捕送金陵
伯耆下洪扶内人本陳渴真黨稱南朝忠義臣出亡明國會見僞陳王添平先到
明人問識否
伯耆以不知對
及明送添平還國問合用幾多人添平曰不過數千到彼則人自服
伯耆曰不可
明帝怒廢伯耆陝西甘肅安置
及添平敗召伯耆還勑賜諄諄以立陳氏
伯耆當作輔臣爲言使從軍以授是官伯耆不預同僚衙門但家居横驛多𠬧舊官之失所者
時東
潮土豪范振立陳月湖為王於平灘題招安旗曰忠義軍
故明人疑之
陳月湖為明人所擒
范振遁
十二月命陳元樽陳楊庭舊行遣陳彦昭復與范振𠬧兵於平灘
未幾潰散奔乂安行在〇
誅僞官陳叔瑤陳日昭及其下六百餘人
初明人以陳氏宗室陳叔瑤陳元旦子也守演州舊将軍陳日昭守乂安
至是帝即位以不先奉迎誅之
史臣吳士連曰天下大乱乂演之人民未知
真主
叔瑤宗室子日昭舊将軍授明官爵守其土統其民民能無從乎誅叔瑤日昭可也其?撫而用之無感恩乎乃多殺戮何以為仁義之師哉黎截黎元鼎潜兵於喝江謀襲重光帝
帝止誅截鼎餘皆赦之
視簡定帝何如也是歲饑疫人民不得耕種死者相󰥺
戊子二年明永樂六年春正月三十日明将張輔土官莫邃等范演州
帝與鄧悉以眾寡不敵南行化
州明人追之犯布政海口范世矜迎降
輔劄授新平知府及置流官分治
輔還東都
夏四月鄧悉奉帝復幸乂安
明詔畧曰尙念餘?困本愚昧或廹饑󰠃或為强所驅或為姦所誘事非得己情有可矜槩而罪之朕實不忍
詔書到日咸赦除之
交趾所属軍民衙門官吏體朕至仁務隆寬恤無爲嚴急無肆侵漁一切不急之務俱且亭罷〇
六月十六日鄧悉大破叛臣范世矜於日麗海口獲之及其姪范棟髙送行在誅
之
先是世矜授明官作威福僣稱睿武大王
至是集眾據安代山悉討平之〇
秋九月地震屋舍樹木如傾
冬十月國公鄧悉調順化新平乂安演州清化等路軍進討東都師經長安福成等䖏舊官属及諸豪傑無不應從
悉擇其才各置以官〇
十二月十四日國公鄧悉大破明師於逋姑桿
時明遣總兵沐𣆭以黔國公掛征夷将軍印領兵五萬侵自雲南至逋姑會
帝亦目乂安至軍容整肅方潮强風勁令諸軍守樁
及登两岸築壘
𣆭亦分水步相持
帝援桴鼓之令諸軍乘機縱擊自巳至申
明人敗北斬兵步尙書劉檇都司吕毅及新舊軍十萬餘?獨沐𣆭走脱奔古弄城
帝謂諸軍曰乘破竹之勢席卷長驅疾雷不及掩耳進攻東関城破之必矣
悉曰且收餘寇毋致後患
猶豫久不决
東関守兵赴援接沐𣆭回悉分軍圍各城檄諸路行軍討賊
潘孚先曰鄧悉但知行軍之爲急而不知救
鶇都之尤急
東都國之形勢據東都則諸路無不應而中州豪傑皆在焉
舍此不圖分軍散處所以號令不一卒至傾襨宜哉史臣吳士連曰唐太宗之用兵多乘破竹之勢以取勝盖有英䧺之姿而将卒素所練習也
帝討决勝而悉不從固爲可惜然悉盖料帝非太宗之䧺而兵自遠來粮或不繼京路之兵未集寧守什圍伍攻之法也
不然古弄城距逋姑不過半日而尙不能乘破竹以進
况東䦕乎討未為甚失矣
在帝信讒而逮殺之耳
嗚呼鄧悉破勍敵之後經營纔旬月間功未及半而死非其罪傾襨之禍𡸈悉之罪哉官軍至建昌府土官同知陳國傑竄林中饑死
陳福聞之爲之立祠
史臣吳士連曰國傑之饑死非為明守節耻前日之受明官也
此可見羞惡之心爲義之端惜乎國傑之不能耻於其初也
己丑三年三月以後重光帝元年明永樂七年春二月殺國公鄧悉
及同知樞密院事參謀軍事阮景真
時帝次黃江内人阮蕢蕢或作蕢學生阮夢莊𡧸奏阮景真鄧悉專權予奪若不早圖恐後難制
帝召二人至扼殺悉真奔上岸力士追斬之
史臣吳士連曰帝幸脱險陷之中求濟國家之難得悉父子将才景真父子謀畧足以興恢復之功成中興之業
逋姑之捷國勢復振乃聽竪子讒間之言一朝殺二輔臣自剪其股胘羽翼事何由濟故君德貴乎剛明
剛則
斷明則能察
于時帝召二臣至引二竪数以讒譛大臣之罪立斬之則威令行而悉等勇益奮感益深設有奪權之萌𡸈不畏威而自戢何患難制哉既不能然則淪胥以溺而死而已
阮景真子景異鄧悉子容皆憤其父死非辜領順化軍回清化奉迎入内侍中陳季擴至乂安立爲帝〇
三月十七日帝御位於支羅改元重光以阮帥為太傅阮景異爲太保鄧容同平章
事阮章爲司馬
簡定帝守御天城與明相拒
帥等會軍潜襲獲之夏
夏四月七日興󰆑太后與行遣黎截黎元鼎潜起兵於渴江謀襲重光帝
乂安人阮棹泄其事重光帝誅截元鼎等餘皆赦之
二十日阮帥等引興󰆑帝至乂安三制江
重光降服下船奉迎
時天地陰曀忽出彩色黄雲眾皆驚異乃尊興󰆑帝爲上皇同戮力擊賊
五月重光妃殂〇
六月興󰆑太后崩〇
秋七月淫雨兼旬不止〇
明總兵沐𣆭遣黄羅來
帝令
人接於清化弩江〇
二帝出師討賊
上皇進兵下洪帝師進平灘駐營
明人閉城自守
帝令四五日一次出哨
諸路豪傑皆響應惟三江知府杜維忠維忠洮江土豪保養明官不從而以
會總兵張輔以英國公掛征夷将軍印來援
明人復振
上皇乃棄船上岸如天䦕鎮
帝疑上皇有異志令阮帥追之不及
張輔分軍躡至併獲太保陳希葛及寶璽俘送金陵尋被害
八月重光帝與張輔拒持於平灘
帝分命平章鄧容守鹹子䦕
時
頗乏食容分兵收獲早稻以供軍食
明人覘知之以水軍犯鹹子䦕
容軍自潰
帝聞失守自度不支乃引軍回乂安復圖進取
輔所至多行殺戮或積尸爲山或抽腸繫樹成煎肉取䐧或炮烙爲戲至有剖胎為二馘以應令
諸京路以次受行
其遣民尽掠為奴婢及輔賣去而四散者矣
尙書黄福復設官分任清化以北
諸府縣土人有能招安及殺掠有功者張輔並劄授官
黄福請陞太原宣光二州爲府〇
是歲饑疫甚於
前年
重光帝諱季擴愍王𩖀之󰱃子藝宗之孫簡定帝之姪也
在位五年
帝遭時板蕩歷勵志圖回不祐陳飲恨以死
悲夫天庚寅重光二年明永樂八年春正月張輔令明人於近城去處增置屯田及徵太原宣光三江稻榖為軍儲〇
夏五月帝率阮景異等進軍下洪󰲨津破都督江浩軍乘勝逐北進軍平灘焚毀明人船寨殆尽〇
是時豪傑從風響應清化人同墨號爲擄掠将軍殺破賊徒不可勝紀明指揮左
翟就擒王宣一作王亶勢窮自刎
興󰆑帝授墨清化郡府管
又有阮銀河雖不及墨亦諸豪之尤者
清威黎蘂殺都司盧旺父子於玉傘橋又慈廉明人畏憚
清潭黎康長安杜檜阮囂亦擁眾拒敵
但節制不一軍無統攝後皆會散
會張輔至演州帝復引軍還乂安〇
黄福請拨土官職田隨其品秩召人佃種收租代禄流官聽供兵種田收榖䦕之食米
辛卯三年明永樂九年春正月張輔劄各府土官以為
從征之役有府州土官󰅾管者有置千百長隷以爲指揮千户者〇
二月明詔赦畧曰交趾既属於職方連歲未臻於休
息憫兹困弊之後特敷寬恤之恩󰱃使兆民咸霑德澤
又諭官員軍民等曰交趾之人皆爲天民既以撫之皆朕赤子
彼一時從㓂徒者朕聞受戮實側然傷𢙇𡸈忍使其如此
但作惡者止有数人海濱山峝百姓爲其所逼脅或助與粮食或󰅾領同行到處爲冦皆出於不得已爲其所誤非由本心
若能
幡然自悔咸與維新
為惡止数人於百姓無罪
其間挺然有勇感見識之士能執此数人來献必與之高官加之重爵
若此等人能洗心條慮故過自新不但宥釋其罪又必榮之以官〇
三明差官賫勑賜土官曰爾以魁傑之才敦厚之質明達先見昔輸誠効力尽忠朝廷撫念爾勞特加顯職
今聞余能脩厥職竭力建功勦戮叛賊固守境土脊兹忠誠𡸈勝嘉悅兹者餘冦未寧尔尙益懋乃功戮力勦蕩以紹前績
特遣人
勞賜
爾其欽哉
服此寵命命
秋七月底江大水决綴堤漂民廬舍〇
九月帝及阮帥等分道進海口獲士人指揮阮正於排淋梟首而還
命行胡彦臣爲求封使審刑裴訥言副之賫表文方物及代身金銀二軀
先是帝遣行遣阮日孜及審刑黎銀求封
明帝怒囚殺之
至是再命彦臣等行
至燕京明帝遣胡澄托以恩意問國主强弱事情虚實
彦臣爲尽言之
訥言不屈
明假授帝為交趾布政使彦臣乂安知府
使回訥言具
白彦臣漏泄國事及授僞令
秋禁誅之之
以國姊長公主嫁化州人胡貝𢪒爲司圖仍命出清化禦賊
明捕參議解縉囚殺之
縉江西吉安人縉進士及第除翰林學士言事忤旨出爲交趾參議
到司又言交趾分置郡縣不如因舊封建士豪以相管
攝縱有所得不償所失所利不藥所傷
明帝覧奏大怒以爲私於陳氏不利於國詔捕下錦衣衛囚之病卒
至明仁宗即位之歲始得歸塟家屬還鄕
史臣吳士連曰直臣之言非利於身而利於國
然庸君中主徃徃不以爲利而欲害之者
由其蔽之也深
明太祖一崩喜功好大之貪得我國解縉𡸈不知言之觸怒哉乃爲國不顧身也
太宗不從黷武窮兵其於必得
縉之言時若未驗及我
太祖戡乱除殘得王通蠟書言使用兵如原征之数得六七大将軍如張輔方可圖之縱得不可守之然從縉之言始驗
直臣之言𡸈不
利於國哉在乎人有以察之也
明人捕送教授黎景恂于金陵
初景恂爲胡氏下齋學生
興?元年作萬言書献參議裴伯耆有上中下三策
大畧以爲明國既有勑賜閣下隨軍征進俟胡氏成擒擇陳氏子孫立之加爵居國爲輔
見今設立布政司授閣下以髙爵者給陳氏廟洗掃人
閣下苟能復奏辨官吏耆者之所言明陳氏子孫之未絶而别宣詔勑復封陳氏此上策也
不能如是乞罷本職願爲陳氏
祠官此中策也
若戀其󰠃官貪其厚禄斬爲下矣
如出其上則僕猶人參甘草枳殼陳皮充於藥籠之中惟閣下之所用也
出其中則僕願執籩豆奔走其間亦惟閣下之所使也
出其下則僕約寂耕閑以終餘年而已
及籍伯耆家得其書以聞
令捉問之近已乱亡不知所去
至是新設交州學校得之捕送金陵下錦衣獄居五年與子太顛俱病死
史臣吳士連曰景恂三策有丈夫志氣其受
明教授職出於隱逸而不免也歟壬辰四年明永樂十年春正月太原大慈父道阮芮起兵徃返三島山爲明張輔所擒
時京路皆附於明百姓當差納粮以從守任之差發
土軍造船屯田以助總兵之役
演州以南不得耕種〇
夏六月明張輔沐𣆭引兵侵乂安行在遇阮帥阮景異鄧容等於謨渡
容輔皆殊死戰未决勝負
帥景異漂海而走
胡貝棄船登岸
容孤軍無援遂輕船越海以遁
史臣吳士連曰臨兵制勝之道在乎恊同心力向
使帥等與容同心力戰容輔未知誰勝負盖天不佑陳也
秋七月明遣總兵韓觀以右軍都督同知掛征南将軍印來鎮守〇
明張負令三江宣化等州以給粮〇
明張輔等復冦乂安行在清化演州皆𨺻〇
冬十二月明勑諭布政司州府縣官吏耆老人等曰朕承天命統治天下惟使天下之民舉得其安
交趾遠在海濱舊爲中國之地
今
已復故軍民歸化於兹有年已立牧伯官守令軍衛司選任忠良贒能者以撫治之
朕夙夜在念尙慮地遠民繁化有不浹不得以被國家愛養恩澤
今爾等皆忠良之臣務體朕奉天愛民之意興民之利除民之害順其好惡而革其奸弊
教民以耕桑使之不違其時則衣食有所養教民以孝悌忠信導民以禮義廉耻則風俗有以成
死喪患難相恤相助困󰠃顛連相賙相扶
老以訓其幼少以事其長各循其性無悖於禮
勿爲盗窃勿爲欺罔毋舞文以弄法毋徇私以滅公使之安生樂業永爲無事之天民共樂太平之盛治則爾等克惧乃職克共乃事克承朕代天子民之德意媲古之循良名垂耀於青史𡸈不偉哉〇
諒山農文歷聚兵據其地扼塞明人徃來之路殺獲無筭
參政莫邃常領兵深入中毒箭死後文歷通其下妻眾憤殺之〇
莅仁阮了招率陸那武禮等縣人攻掠明人數年
帝在乂安路阻不通眾稍潰散
參議阮勛假爲婚
姻誘致殺之
癸巳五年明永樂十一年春正月帝率阮帥阮景異等復?兵過海至雲屯海東及諸海濱哨取粮食擊明人之屯戍者〇
明黃福選取匠人及其家小送燕京造船〇
二月明張輔令軍人以盐易三江宣化㱕化稻穀爲軍儲
又募客商納粟載船回廣東福建浙江四川雲南等䖏𤼵賣〇
三月四日帝復還乂安
軍人僅存十之三四〇
總兵韓觀病死于東䦕城〇
夏四月明張輔等冦乂
安〇
帝幸化州命󰱑官阮表充求封使賫方物至乂安
張輔留之
表怒罵輔曰内圖政取之討外揚仁義之師旣許立陳氏子孫又設置郡縣不惟掠取貨寶抑且殘害生民
真䖈賊也
輔大怒殺之〇
六月明張輔與沐𣆭會諸将議攻取之計
𣆭曰化州山髙海闊未易圖也
輔曰生我也是化州作鬼也是化州
未平化州我何靣目見主上乎遂𤼵舟師凣二十一日犯順化州城〇
秋九月明張輔等與阮帥戰于蔡茄港
南北
相持鄧容伏兵象夜襲輔營
容登輔船欲生獲之而不辨其人
輔急乘小船遁
明軍半潰燒毀舟船噐械畧尽
帥等不同併力
輔見容軍少復來與戰
容軍奔潰自是竄伏山谷
史臣吳士連曰蔡茄之戰鄧容阮帥以孤軍敗亡之餘當悍将勍敵之賊
容夜襲賊營驚走其帥燒尽舟船噐械非信有将才能如是乎然終於敗亡天也
雖敗亦榮何則容等姜不與賊俱生期於必滅故能尽心竭力左右
重光以圖恢復
五年之間與賊持戰雖有不利志不爲衰氣益以奮力竭而後已人臣
為國之忠百世之下猶可想也
昔魯與齊戰于乾時敗績
聖人不以敗諱特書以示榮子讐戰也
不以成敗論然則蔡茄之戰明軍半潰我軍力竭而後敗榮矣夫冬十月明張輔以都督黄中爲前哨捍上流
阮帥遣刺客二人載草順流至輔船
一人登船首二人登船尾
輔覺覔得二人殺一放一仍賜以
財
明日會諸将議
黄中言不合輔意
輔怒数罪守僃不謹致有刺客之事斬之
諸将皆失色〇
十二月阮景異鄧容等爲明張輔所獲
景異面叱輔曰我欲殺爾反爲所擒
罵不絶口
輔大怒殺之而啖其肝〇
帝奔老撾
輔令人索之送至軍門
順化人皆降
陳遂亡〇
初後陳之起兵興復也舊鎮撫潘季祐有謀𡱮賛成之功累遷
少保及張輔冦乂安帝幸化州季祐降賊
輔大喜
旬日季又病死劄授子僚乂安知州厚賞其家
僚以将相之賢否兵數之多少山川之險易告之
輔於是决志平化州
右陳十二帝起丙戌終己卯共一百七十四年并後陳二帝七年
史臣吳士連曰重光帝以一旅之眾圖復國板蕩流離之餘譬猶以一木之大厦於既傾後𡸈不知其勢之不回也哉姑盡其所當為天命可回也
至於賊俘虜以㱕義不受辱甘水死與國俱亡國君死社稷
帝其以之而
帝
諸臣景異罵賊欲其速殺
阮表數賊罪惡以皆表表可稱者
獨胡彦臣奉使辱命已受誅潘僚告賊以國之彊弱雖免死於一時而我太祖髙皇帝又誅之也
嗚呼人臣之忠於國者雖死其義無𠧨且流芳於無窮
其不忠皆國者不免於死又遣臭於千載有如此夫属明紀甲午明永樂十二年春正月明張輔沐𣆭招撫新平順化󰰻分官治與土官同辨事取勘人口攅造户󰀋
升華府雖有設官而占城猶有長路占管明但載空名而以〇
京路仕䆠有避賊從重光帝如化州者至是有挈家去老撾者去占城者國人自是尽為明人臣妾矣〇
夏四月明總兵張輔沐𣆭兵部侍郎陳洽偕重光帝阮帥鄧容還東關
各府州縣官僃禮物圖帳彩旗來賀
令人送燕京重光帝至途中赴水死
帥見重光帝已赴水没日與監守指揮圍棊得慣以棊秤打之墮水死
帥遂隨入水死
國統遂属于明〇
秋七月
張輔劄各府州縣凣軍家虜󰱐小厮婦女而迯在各䖏者捉送軍門
各官希上司意多捕貧民流移者觧送之
八月明張輔沐𣆭陳洽北還分軍鎮守〇
九月明黃福榜示各府州縣設立文廟社稷風雲山川無祀等神壇壝時行祭禮〇
明禁男女不許剪髮婦女穿短衣長裙化成俗〇
冬十月明開設學校及劄訪求儒醫隂陽僧道令府州縣以禮敦請從右參議彭道祥之言也〇
明開墾田粮桑絲每户一𤱈開爲三𤱈
是後勸課户口歲增田每户十𤱈謂每𤱈三髙
十𤱈實三𤱈每𤱈徵粟五升沙洲每户一𤱈徵絲一兩每絲一斤織絹一匹
乙未明永樂十三年秋八月明取勘金銀塲起夫淘採及捕白象氽珍珠
重税後斂民不聊生
海濱盐塲禁民私賣並令内官管閙又設立本塲局使副以分管之
府州縣置税課司河泊所副使〇
明開盐法先令本塲使副督人煎煮每月若干送提舉卑收貯
内官募商出金領布政勘給大勘
合開盐十斤小勘盐合開一斤方得𤼵賣
如無同私盐法又禁行人例得盐三碗鹹一堈而已
九月明黃福差官押路送府州縣儒醫隂陽僧道正身赴燕京除授官職回本衙門管事
仍令所在官司給與盤費伴送無者懲治沿途應付口粮脚刅〇
冬十月明總兵張輔復以征虜副将軍來鎮守〇
明開永安萬寧水路設置迎運水驛直至欽州又設馬驛直至横州
丙申明永樂十四年春正月明起送文武上官耆老赴燕
京换總兵劄用部帖黄實授官職保
陞參議阮勛爲左布政使知府梁汝笏杜維忠爲參政
其餘陞知府同知府知州同知州知縣等官
因賜勑曰昔平定交趾爾充輸誠効義歸心朝廷朕嘉爾誠授以官職
爾自受命以來能尽心竭力奪忠敵愾勦戮叛逆撫安境土勉脩厥貢職屡加陞賜以彰爾能
今詣闕朝貢眷兹誠悃宜用褒嘉
今特陞爾爲某官
爾尙益勵忠勤恪脩臣節勞來撫綏俾其民各安生業同享太平之福
則上天保之爾茂膺爵禄延及子孫而爾之令名缹諸簡󰀋永匕無窮焉二
二月明張輔劄閲土軍名数取民户三之一分隷各衛所每户各三丁爲准
清化以南人丁稀少以二丁為准
非衛所而有要害所亦立堡栅以民兵守之〇
秋九月新安縣兵起
張輔平之〇
明招誘前朝舊官假拨軍民衙門辨事轉送燕京留之
奔競之徒素非舊官未得實授官職亦挺身出國内爲之空虚居數年艱苦往匕迯回〇
明起送土吏
满九年者留拨在京衙辨事除未满者放回
丁酉明永樂十五年明内官馬騏奏總兵張輔在交趾選取土人壮勇者爲圍子手
明帝疑之召輔還遣豐城侯李彬以總兵征夷将軍代守守
明遣監察御史分司廵按自此始〇
明兵部尙書陳洽復賛總兵軍政〇
明定歲貢儒學生員充國子監府學每年二名州學二年三名縣學一年一名
後又定府學每年一名州學三年二名縣學二年一名
吏部勘合仰交趾布政按察二司及
府州縣官期以明年正月一日到京朝覲不問正佐但在任年深者󰅾首領官吏同去
仍勘自甲午年七月至本年六月終三年内户口田粮等項造須知󰀋進呈󰏲考
黄福劄令豪富土官阮勛梁汝笏杜維忠杜希望梁士永楊巨覺等並以家人赴燕京報效營造宫殿
明帝曰遠人󰠡苦優賜遣還
大越史記本紀全書卷之九終
大越史記本紀實綠卷之十
黎皇朝紀
太祖高皇帝
帝姓黎諱利清化梁江藍山鄕也
在位六年壽五十一塟永陵
人帝奪起義兵削平明賊
十年而天下大定
及即位定律令制禮樂設科目置禁衛建官職立府縣收圖籍創學校可謂有創業之宏謨矣
然多忌孝殺此其所短也
初帝三世祖諱誨嘗一日逰藍山見眾鳥群飛翔繞於藍山之下若眾人聚會之狀曰此必佳處也因徙居焉
三年而產業成
自是世爲一方君長
誨生汀克承其家有眾生千餘人妻阮氏
諱廓生三子長曰從次曰曠
曠妻雷陽主山人山主今水注也鄭氏諱以蒼陳昌符九年
乙丑八月初六日生帝于雷陽主山鄕
帝之生也天資秀異神采英偉其眼光其口大其凖隆肩有黑子聲如洪鍾龍行虎步識者知其罪常人
時胡簒陳祚明人南侵郡縣我彊域臣妾我兆󰱃法峻刑苛賦繁役重
凡中國豪傑之士多陽假以官安𢮿于北
帝智識過人明而能剛不爲官爵所誘威勢所怵
明人巧計百端終不䏻致也
先是化州人
鄧悉阮帥等共立陳氏之後陳頠牛毀切容正貌陳擴爲王
帝見其懦弱又眈于酒色知事不成乃晦迹山林潜心韜畧延攬智謀之士招集流離之民奪起義兵欲除大亂
嘗謂人曰我之舉兵討賊非有心於富貴盖欲使千載之下知我不臣虐賊也
帝之用兵䏻以柔制剛以弱制彊多致克捷
其乂安順化西都東都諸城皆命文臣阮廌作書諭之示以禍福不戰而降
未嘗濫殺一人
明之授兵俘獲十餘萬眾亦皆放之
繼營天
下凡十年間克平大亂而成帝業
戊戌明永樂十六年
春正月庚申帝起兵於藍山
初明人常授帝官職以誘之帝不屈慨然有󰰻亂之志
嘗曰丈夫生世當濟大難立大功流方千載何乃屑血爲人役使乎
遂率豪傑建義旗期滅明賊
是月初九日明内臣馬騏等大舉兵逼帝於籃山
帝乃退兵屯洛水設伏以待之
十三日騏等果至
帝大縱伏兵衝擊賊軍
帝姪一作子明史作弟黎石與諸将丁蒲黎銀黎理等身先陷陣斬首
三千餘級獲軍資噐械以千數乃移軍至靈山
十六日叛臣愛等史失其姓爲賊嚮道間行以襲帝後没其家属及軍民妻子葚眾
軍士稍稍沮散
帝乃與黎禮黎閙黎秘一作賁黎熾黎踏等潜棲山上
二月帝粮絶不舉火遇賊退軍乃築堡于藍山
三月出煙忙收得百餘人
夏四月明勑本國府縣州栽種胡椒今以鬱茂特遣内官李亮前來󰇼取進用
自是有司督促每一苗直前五鏹
秋七月明遣行人夏清進士夏
時來取我國古今事跡志書
明開設珠塲採香料蒐捕白狐白鹿白象索求九尾龜倒掛烏白頬猿蚺蛇等物進納
九月明總兵李彬引兵蒐撿
帝設󰣝没忙以毒箭射之死傷過半
彬敗退還
明内官太監山壽督領軍民圍靖安三峙得白象一隻背上有斑音𤤻紋以銀鞍盖之差都督江浩送燕京以爲禎祥内外諸司表賀
己亥明永樂十七年
春二月明遣監生唐義頒賜五經四書性理大全爲善音隲孝順事實等書於府州
縣儒學
俾僧學傳佛經於僧道司
明李彬奏請户部頒級交趾户帖州縣修定賊役黄󰀋里長甲首周年圖樣
大率每一百一十户爲一里每年里長一人甲首十人應役周而復始
當里甲者鞭箠不勝其苦
夏四月帝攻俄樂堡獲土指揮阮抄斬首三百級
五月帝屯拖山󰀋明人進擊
帝設復於正地名大破之徙屯蘆山󰀋尋徙于催地名又回于山地名駐營
秋七月乂安土人知府潘僚以明内
官逼取金銀乃率眾擒殺流官以兵圍藝安城城欲陷李彬猝至
僚遁哀牢
彬追至玉麻州不及復還藝安修治城池招撫人民
彬之征僚也遣指揮路文律爲前鋒
文律既行復留計議自懷疑惧挺身奔遁
彬執其老母家属兄弟三帶州同知州文斐鎮蠻府同知州潘傑僚之從兄也聞僚遁挈家随之未出境與妻俱縊死
冬十一月下洪鄭公証黎行新明范善快州阮持黃江阮多構陳芮見東關城但存羸弱皆起
兵行至瀘江攻浮橋尋又奔散爲李彬所敗
是時豦處紛擾唯三江宣光興化按堵如故
庚子明永樂十八年
春二月李彬自乂安還東関
夏四月路文律起兵於石室李彬擊破之文律奔哀牢民人巤入佛跡山安岑山洞
明人折屋火攻洞中人被煙火焚烝致死
出降者亦盡殺之妻子㨿爲奴婢
夏六月明遣榮昌伯陳智來鎮守奉化府道會陳太冲塗山范玉皆聚眾起兵
彬攻敗之
明以熊宗魯任交趾右參議宗魯四川
初爲三江知府黃福考語曰叩所藴無所知󰏲諸行無可取一府之尊惟已
三年之治因人使送到燕京
吏部引奏宜降蒼官
明帝問緣田俱以嘗任江西參議封
明帝曰長官難做可還佐貳官
因遷參議到任之日宗魯曰向者大人考下今以同堂而坐
至洪熙明仁宗年號也乙巳之歲宗魯又以闒茸落職爲民
水棠撞涇人黎餓改姓名爲陽龔自稱天上皇帝紀元永天
餓本陳天賫家奴相貌頗羙嘗逰四方莫不供養
又詐
稱馬騏小厮𠺱喝州縣以爲資身之計
見公証范玉范善競起謂其相識曰汝等貪富貴乎有願從者俱徃去諒山丹巴縣詐稱陳睿宗玄孫自老撾回丹
巴父道閉瞬妻以息女而立之
旬月間得眾數萬餘人徃安邦據洪盈寨
公証范玉既敗餘黨㱕之得眾數萬人
僣號紀元置官鑄前燒昌江城掠平灘柵有識爲餓者亦不敢言
天賫徃見之出曰是我家奴何拜爲
遂移舟遁去
餓追之不及
天賫移檄旁縣自稱興運國
上侯以兵相攻謂餓所殺李彬大舉水步攻之
餓瞬俱夜遁不知所之
左参政侯保守黃江堡建昌人阮述攻殺之
冬十月帝聞明人欲至設伏俸津以待斬馘無算獲馬百餘匹
乃休兵于𤡛地名又徙屯于催
葵州同知州琴爛引李彬方攻等將兵十餘萬從葵州直抵于催
帝伏兵於施郎擊之
彬政僅以身免
十一月帝進屯𤂬江波凛󰀋挑賊出戰
賊将都司謝鳯黄城棄俄樂堡回㨿䦕逰寨以
備西都城
堅壁不出
帝日夜多方攻逼以勞擾之
又分遣黎察黎豪等進擊大破之斬首千餘級獲戰具甚多
自此賊势日衰
帝乃撫集各處人民
傍縣皆望風響應相與進逼各堡
明三司建言交趾官吏軍民等雜犯死罪以下請皆納粮有差以爲邉儲
明帝從之
是歲黄福乞免官吏朝覲以地方未平故也
辛丑明永樂十九年
春正月明營造燕京奉天殿成
明帝御正殿朝百官詔府縣州官來賀
夏四月八日
殿災乃止
起取火者充内府
六月三江大水或謂󰇼取龍椆木進用故有是災
秋九月底江水
明總兵李彬内官李亮逮捕𰎟山縣生員范論捺作陽龔以塞詔命連及家属范社等送燕京
知縣弋謙證謂非是不聽謙以黄包奉大誥徑奏之
彬使人截回
黄福勸之曰眾人皆以爲是自爾不知如何
謙曰誰能不出由户
彬以謙論併送之下法司按問
謙幾陷罪謙兄擊登聞皷得免
累遷我國右布政使
論家属竟死
獄中
冬十一月二十日明參将陳智領交州等衛及偽黨共十萬餘人攻逼帝於波凜󰀋勁一黥作弄隘
帝會諸将謀曰彼眾我寡彼勞我逸兵法所謂勝敗在将不在乎眾寡今彼軍雖眾而吾以逸待勞破之必矣
及夜分兵掩襲賊營皷譟並進攻破賊四營斬首千餘級
後智輕帝兵少復開山通道以進
帝潜伏兵於甕隘以待之
日午智果從山路來伏兵夾擊破之
智稍却
會哀牢率眾三萬眾一百猝至帝營聲言爲併力擊
賊
帝信之不設備
夜半反爲所襲
帝身督戰自子至卯大破之斬首萬餘級獲象十四隻乘勝逐北四日夜兼行直抵巢穴而還
十二月帝進屯始󰀋哀牢酋長满察窮蹙欲帝緩攻以待援
陽乞和
帝知狡計不許
諸将強請謂士卒久勞宜少休息
惟平章黎石以爲不可乃身先奪擊誤中伏籖卒
石帝之兄子也
帝幼時伯兄保養故帝愛石踰於其子
石性仁愛好讀書有勇力愛士卒帝嘗命領前鋒所向皆克
惜其勇而寡
謀耳
至是卒帝深悼之
初帝與哀牢結好曾無釁隙
帝在蘆󰀋山與明人相拒哀勞常遣眾救援
逮僞官路文律迯賊入哀勞畏帝威名構成嫌隙故至此
明方正黄福會同總兵三司并鎮守陳洽等議凡文武土官常有干請者假以满考公差請燕京安置
壬寅明永樂二十年
春正月朔日食
二月明總兵豐城侯李彬𭛁疽死
冬十二月帝進屯䦕耶
哀牢又以明人相約腹背交攻我軍多傷死
乃潜退
塊󰀋纔七日明人大舉兵圍之
帝謂将士曰賊四面圍我欲去何適所兵法所謂死地也疾戰則存不疾戰則亡
言出淚下
将士皆感激争戰殊死
黎領黎問黎豪黎篆等身先陷陣斬獲明參将馮貴及其眾千餘級獲馬百匹
馬騏陳智僅以身免奔走東䦕哀牢亦遁
帝回駐至灵山
軍士絶粮二月餘惟食菜根蔬笋而已
帝殺象四隻及所乘馬以饗軍士
然徃亡猶有迯亡者帝乃嚴加東約捕得迯亡者斬之以徇軍復整
肅如故
時屢經多難軍士疲勞欲得休息皆勸帝與賊和親
帝不得已遂以賊将山壽馬騏陳智等伴爲和好以安眾心
遣親臣黎運黎臻等行成
明遣内官及户部主事馬盟盤點府州縣倉庫錢糧及命安平伯李安與陳智並以参官鎮地方
癸卯明永樂二十一年
夏四月十四日帝復領眾回藍山
明参将陳智内官山壽等多遺牛馬魚盐及榖種農噐以誘之
帝亦遣臻等以金銀報而潜爲之
僃
智等知帝意外托和親内有掩襲之志乃拘臻等不還
帝怒遂絶之
将士𭛁憤皆誓死戰
我國官吏復行朝覲禮仍進須知󰀋
流官獨員而有土官者差流官去以别官代管
流官吏皆被提問𭛁運事畢乃得還職
惟土官吏放回
冬十一月二十一日皇子元龍生
甲辰明永樂二十二年
春正月明令󰇼銀
前北惟開金穴
至是令󰇼銀未行而止
秋七月明親征胡㓂𤤻師至𠱋木川大漸遺命傳位皇太子
十八日辛昴崩匿之至燕京始𭛁䘮年六十五塟長陵廟號
成祖謚曰文皇帝
秋八月十五日明太子髙熾即位改元洪熙大赦
詔曰朕惟上天民生愛立君王仁育兆庻咸底於太和統御華夷同躋於熙暭
我先皇奉天撫運治化髙於百王文德武功聲教施於四海
此緣邉警厪龍御以親征逮及凱還景鼎湖之昇逝
遺命神噐以付藐躬願哀疚之方深𡸈遵承之遽忽
宗親公侯伯駙馬文武臣僚軍民耆老及四夷朝貢之使俯伏闕下奉表勸進以爲天位不可久虚生民不可
無主長嫡承綂國家
常經陳辞再三瀝懇勤至
是以仰遵遺命俯徇輿情以於八月十五日祗告天地宗廟社稷即皇帝位奉宗廟之洪祐仰聖神之永圖
兹属涖祚之初宜布維新之命其以明年爲洪熙元年所有合行事宜條示于左一交趾採金銀及󰇼香課等類悉皆停趾
所差去内外監督官員限十日以裏起程赴京並不許托故󰏲留虐害軍民
於戲君臣一體愛民必務於寬弘賞罰有經爲國必先於明信
尚頼文
武賢弼中外良臣㨿乃忠貞匡輔不逮用承鴻業
隆國嘉永遠之基嘉惠羣黎廣海宇治平之福
我國小大衙門委官𦤶祭物及朝賀
秋九月二十日帝分兵象襲多矜堡破之
明參政梁汝笏僅脱身走盡獲噐械燒燬堡柵
明都指揮使阮率英領軍來援堡陷
英狼狽無㨿帝又破之
走入西都城
其所獲妻子帝悉遣還
明召掌交趾布政按察二司事工部上書黃福還
勑曰卿國之老成久勞于外朕篤念不忘亟欲
見之
見勅至〇馳驛回京以副朕延佇之意其家小應付脚力後來
明以兵部尚書陳洽來鎮兼掌布政按察二司事
仍賛總戎軍政治直󰒜常州府人初爲大理少卿
胡開大四年丙戌運粮從軍至𦥷慶三年己丑兵部尚書刘儁敗死於逋姑調洽爲侍郎管事化州平陞兵部尚書
黄福之召還也奏保土豪爲官者平元父道黄銀鋒知府杜希望子杜㨿盐運同知申伯玦子伯珣等
又奏土吏顧恋鄕土寬之則恐違
事例拘之則多行迯巤及至蒐捕轉爲盗賊之資
乞詔雲南終身充吏轉入各衙門辨事
明帝從之
帝籍丁壮繕噐械嚴部伍僃粮糗直趨乂安道
經葵州蒲獵山一作蒲㨿處遇明指揮同知師祐及土官茶麟州知府琴彭領眾五千邀其前又有明將陳智李安方政葵福引兵継至逼其後
日将暮帝乃於林間伏兵象
方政等至縱兵擊之
明人大潰斬都司陳忠及士卒二千餘級獲馬百餘疋
明眾退走
明日行至茶麟州鄭
山庄復遇師祐又大破之斬千户張本及士卒千餘人
祐僅以身免
帝引軍至木󰀋陳智等躡至湛黄山然以屢經敗衂不敢深入退保乂安冬十一月帝使人招諭琴彭
彭拒命獨與千餘立柵山嶺待援
帝以兵圍之
十二月明山壽使阮仕㱕黎臻以求之
方政山壽等至乂安欲救琴彭而不感進乃遣賫書乞觧圍
時琴彭堅守經月不下且聞援至
帝召諸將謂曰琴彭困阨政等當急救援今乃逗遛必有怯意
不如陽
許和以觀其势往迨經旬月琴彭必成擒矣
仍作書置筏中順洪熙元年
流而下
托言欲從其請回清化
反爲琴彭所遏倘有矜憐幸煩一介暫來和觧以通㱕路
政等見書遣陳德二池告琴彭使之和觧琴彭知援不至開門出降茶麟州平
帝令軍中曰彭以降秋毫勿犯必赦其罪不戮一人
後琴彭謀反帝乃誅之
帝慰撫部落勞賞酋長
選丁壮部伍得五千人軍勢益振
明人文琴彭既降乃復攻茶麟砦
帝又攻破之
帝欲攻乂安
城而未知情勢
會明帝𥘉立使内官山壽以詭詞諭帝
帝知其意曰敵使誑我〇因其敵間而用之此其時也
遂復通徃來覘其虚寳以圖襲乂安
壽等知其計不行又絶使信徃來
於是帝大整兵象進圍乂安城
軍将行會有信報明人整象馬船隻水陸並進其明日來
帝遂分兵千餘人使黎列等從間道㨿杜家縣
親督大軍㨿險以待之
纔三四日明人果至陋舘可留䦕列營下流
帝於上流晝揚旗皷夜則舉火
潜遣兵
象渡江伏於要處
天將明賊遂引軍以攻帝營
帝佯退引賊入伏處
賊不意引眾深入伏兵四起衝擊大破之
斬馘及溺死者以萬計
明日賊乃因山築壘以居不復出戰
時賊糧頗多而帝軍無十日之食
帝謂将士曰賊恃糧多堅壁爲長久計我糧少不可與賊持久
遂燒營泝流佯遁潜行間道候賊至擊之
明人謂帝已走大喜遂進兵駐帝舊營登山築壘後日帝出輕鋭挑戰賊出壘以戦帝伏於蒲隘㨿險賊又不意悉
眾以出
帝乃縱伏兵衝擊賊陣黎察黎禮黎問黎仁澍黎銀黎戰黎宗喬黎魁黎盃黎文安等争先陷陣大破之斬馘不可勝筭
賊船横流溺屍塞江噐械填委出間擒都司朱傑斬前鋒将都司黄誠俘獲賊軍以千數
陳智山壽收其餘卒走還乂安城
帝乘勝長驅三日直抵城下
智等入城固守
明差錦衣衛舍人捉方政師祐等還京以茶麟州之敗也
祐至中途服藥而死方政仍爲都督同知加参将
明勑馬騏等復
來辨金銀珠香
乙巳明仁宗高熾洪熙元年
春正月帝引兵至乂安土油縣多雷鄕老少争持牛酒迎勞
曰不圖今日復覩故國威儀
玉麻州知府琴貴以兵八千餘人象十餘隻來助順
帝令諸将曰民苦於虐政久矣
凡所至州縣秋毫無犯
非偽官之牛榖雖甚饑困不得濫取
眾皆聽命
時軍士三日不得食而無敢犯者
民見法立令行盡出明人牛榖以給軍士
於是分兵畧地所至州縣皆望風㱕附相
與倂力圍乂安城賊堅壁不敢復出
於是乂安之地盡爲我有
帝訓練将士繕修噐械未及日戰具完僃
乃閲武藝教之以坐作擊削之法指是奇正分合之勢使知金皷之聲旌旗之號
軍容既整士噐益增
賞罰以行勇徃自勵闔境之
民携挈而來者有如㱕市
帝慰勞撫諭悉皆欣悅
夏四月明参将安平伯李安引水軍自東䦕來救
帝度陳智等窮蹙日久援至悉開壁出戰乃徙屯杜家縣掘江口伏兵江岸俟賊至
擊之
十七日置等悉眾出戰黎舌寨
軍半渡伏兵奮擊大破之斬首千餘級溺死者甚眾
自是賊益驚懼復增築壘併力以守
五月帝遣司空黎禮臼帝甥本丁賜姓黎姓徇演州
禮先伏兵
明人不之𮗓
會明都司張䧺領糧船三百餘艘自東官至
城中大喜争開門出接
復兵猝起斬千户姓蒋者及軍士三百餘人
䧺退走禮奪糧船追之且行且戰至西都城
時賊眾來救乂安帝料西都諸城悉以虚弱又選精兵二千
象二隻命黎禮黎镲黎仁澍及黎篆黎備等倍道間行󰲡西都城斬首五百餘級俘獲甚眾
明人閉城拒守
城外居民禮篆悉招撫之
於是清化之人争諸軍門願効死力
遂圍其城
明帝崩壽四十八廟號仁宗
明太子䀡基即位改元宣德是爲宣宗
方面及撫縣州官朝賀
秋七月帝料順化新平等處賊城與乂安東都聲息久絶謂諸将曰古之善将者捨堅攻瑕避實擊虚則用力半而攻倍
乃遣司徒陳扞上将黎弩
報令黎多蒲等将兵千餘人象一隻出攻新平順化等城招撫人民
至布政江遇明賊扞等引兵入險潜伏河羌以誘之
明将任䏻悉兵以進
扞等合兵象交戦佯北
䏻追之伏兵夾擊明人大潰斬首級溺死者甚眾
時扞弩軍少而賊尚眾先已使人吿急請兵
帝継命黎銀黎盃黎文安等将戦船七十艘浮海直抵其地及得弩信遂乘勝擊新平順化等處
賊軍民皆㱕順
明人入城固守
於是順化新平悉爲我有
諸将推尊
帝爲代天行化
自是榜諭多以此四字稱之
丙午明宣宗𥊳基宣德𥘉年
春正月明禮部令開鄕試舉士人
總兵布按二司乞且停
又乞免明年朝覲以地方未平故也
夏五月明詔曰綂理之道所重愛民矜恤之仁宜存宥過
交趾自入職方今二十載數構叛逆一動王師
惡死樂生人情無異趍淵走火𡸈其本心詢
察所猶皆緣有司撫綏失當兼奪無厭
情不上通澤未下
究至其困若遂生疑危避迯山林啸聚爲乱
推情盖非得
已論罪誠有可矜用霤鴻恩
悉與湔滌凣交趾官吏軍民等所犯叛逆等罪已結𮗓未結𮗓已結正未結正詔書出日罪無大小咸赦除之
其交趾軍民等除納税糧外該徵芨󰇼辨金銀銅前盐鉄香貨魚課等項即且停罷聽於境内交易官府勿禁用稱朕恤民之意
夏六月底江抛庄有賊婦嬰惡疾其夫棄之
忽一日遇老人於途遺一小石形如雞卵令以水磨之𡍼瘡處即愈
婦從其言果驗
遠近聞之多以錢帛來求
婦不䏻勝但以石過水與之謂之菩薩
水途中絡繹輙問得水否
事𭛁倂捉人石送三司留之
未幾官軍到婦人始得回
識者以爲黎民太祖得國之徵
秋八月帝以賊之精兵盡在乂安其東都各處必已虚弱乃添兵象命樞密大使范文巧太尉黎篆太監黎可亞侯黎如壎黎秘等領兵三千餘人象一隻徇天䦕廣威國威嘉興㱕化沱江三帶宣光以絶雲南援兵少尉黎僃太監黎犬
等領兵三千人象一隻出快江北江諒江以斷两廣援兵司空黎禮及黎熾等領精兵繼進以張其勢
我軍所至秋毫無犯市不改肆
是以東都諸路及各處藩鎮莫不懽忻争是牛羊酒食饗勞軍士皆響應圍逼各城明人坐守待援而已
十二日篆等以兵三千進逼東䦕城
明人見篆孤軍遠來悉眾出攻至寕橋應天今彰德是
等處黎篆黎可黎秘等力戰破之斬首二千餘級進屯寕江西岸
明參将陳智以東䦕城孤危
增壘鍳壕爲固守計乃馳書李安方正等使棄乂安城還救根本
九月十七日李安方政等棄乂安浮海趍還東䦕止留蔡福守乂安城
帝進擊城外破之
帝料賊勢日弱我軍日強時至不行恐七機會乃留黎銀黎文安黎盃黎填黎領黎文靈黎國興等圍乂安城駐營
帝親率大軍日夜水陸倍道躡安政
後至西都城駐營𤂬江慰勞将士賞賜鄕中父老及族属故舊有差
於是都縣人民聞帝
至清化皆挺身出赴營門願爲驅馳以效尺寸
二十日明雲南都司王安老領援兵萬餘人至三江車轆橋范文巧黎可等逆戦大破之斬首千餘級溺死者甚眾
餘卒退走入三江城
是日黎篆與明人戦於仁睦橋斬首千餘級擒明都司韋亮
冬十月明命總兵成山侯王通参将馬瑛等領兵五萬人馬五千疋分道出援東都諸城
雲南軍一萬先至直抵三江順流而下
黎可等文賊
至自寕橋倍道而行遇賊於車轆橋迎戦破之
六日明王通等率新舊兵十萬人分三道擊我軍
王通由丘温過西陽橋屯古所渡造浮橋以濟師
方政出自安决橋屯沙堆橋山壽馬騏出自仁睦橋屯青威橋列營連亘數十里旌旗蔽野鎧仗輝空自謂一舉可擒
黎篆黎秘等伏兵象於古覧原以游兵𦤶師擊壽騏營佯走
明人追之過三羅橋畔水田泥淖伏兵起横陣擊之
賊陷於淖
斬首千余級長驅至仁睦橋
僵屍數
十里擒五百餘人
篆等欲截方政後營而政先已退去
日暮乃還
七日黎篆等擊王通於古所外寨等處
時賊先已伏兵編竹爲楯内施鉄籖佯棄楯走
我象履之中鐵籤軍失利稍却
篆等度不能走乃折毀舊營秋兵㨿險先告急於黎禮黎戦黎熾
時禮等已潜伏精兵於清潭以待賊得篆报至禮等乃夜領鋭士三千餘人象二隻來救會於高部分兵設伏要處
獲賊間謀問知賊情欲於我軍
後設礮
禮篆用賊計擊賊令諸軍聞礮響潜伏不動
賊以爲間道礮𭛁全軍深入
未至安悅江數里伏兵三面並起奮擊於卒洞祝洞等處大破之斬尙書陳洽内官李亮及士卒五萬人溺死者甚眾寕橋之水爲之不流
生擒萬餘人獲馬匹軍資噐械輜重簿書不可勝計
方政從皷所渡遁㱕
王通馬其等僅以身免走還東䦕城
禮等乘勝進圍之捷報𤂬江行營
時帝方駐營清化會海西诸軍及得禮等捷書乃親率大軍
及象二十隻水陸分路日夜兼行
十一日至滝江駐營諸将迎賀
政平府知州河忠爲帝所執死之
明王通等以𡨧洞之敗軍噐殆盡乃毀龟田鍾普明鼎爲銃磾火棄
陳洽既死右布政使弋謙牚布政司印按察𣐳陽時習掌按察司印都督兼事陳󰲛掌都司印
自此明之正朔不行於我都縣矣
二十二日帝進軍西扶烈
二十三日帝遣陳扞黎僃等領水軍百餘艘泝大滝江出喝江口順
流而下至瀘江東步頭黎禮等領步兵萬餘人潜至西陽橋
帝親率兵象至大羅城外南門攻東䦕城
夜三皷四面夾攻縱火焚城外房室煙燄涨天
方政屯外營相争入城門死者屍相󰥺
悉獲國人之被脅從者及戦船百艅艘噐伏甚多
賊知附近軍民悉爲我有勢日窮蹙乃復增築壁壘死守待援
帝徙駐營東扶烈
帝至冬都城之初京路豪傑及各府縣人民邉鎮酋長皆輻輳軍門願效死力以攻各處賊城
帝推其
赤心撫諭宣勞曉以去逆就順之理
凡士庻人民來詣軍營帝皆卑辝厚禮以待之各隨其才高下以布眾職
礪之以爵賞使人勸鰌之以刑罰使人自懲
是以人人感激期盡死力所至輙有功
帝分東部頭諸路鎮爲四道
置内外文武僚属海門各處廵檢令譏察徃來人及捕僞官叛黨未化軍民懷貳挾書㱕北者
仍諭文才未受職䏻作文諭東䦕城使彼開門出降及請和還國
即以不次擢用之
又令收僞官妻子奴婢產業送納禾榖乃儲本處候級軍食
冬十一月帝得陳暠立之
先是有胡翁者乃丐者之子巤身於琴貴假稱陳氏之後頔
時國人苦賊荷政思得其主而帝急於滅賊救民遂使人迎立以權一時之事
且欲籍辝以應明人因以爲侯一作信字建元曰天慶使左僕射黎國興傅之實則監之
暠嘗駐營空路山徙武寕
十二月禁剪花果木樹刧掠財産者
帝親督将士日夜擊東都城
明王通山壽等隨戦隨敗心沮噐䘮計窮援絶勢日窮蹙乃遣人賫書乞和願得全眾㱕國
帝曰此言固合我意
且兵所謂不戦而屈人兵計之善者也
乃詫之約日速調諸城人兵一時俱會東官城尽許㱕國
遣近臣與明人俱徃來買賣與良民無異
時僞都司陳封参政梁汝笏都指揮陳安榮等業以賣國取賊高官恐賊㱕後必無生理陰行反間曰昔烏馬兒軍敗於白騰江率眾來降興道
大王許之以計取大艦装載送还國又令善氽者已充艦夫
至海外夜間何其睡熟乃入水中鑚刻艦底賊皆溺死無一生还者
通等信之相與簧惑復生異心增築複壘掘壕設籖以爲偷生之計
陽言和好隂𢙇異圖潜使數十軰賫蠟書間行乞援
帝獲之惡其反覆乃於東䦕城外四傍隂設伏兵候賊出入虜獲賊哨三千餘人馬五百餘匹
自是明人閉城不出來使遂絶
帝遣諸将分兵攻各城國興攻刁鷂市橋二城
黎可黎犬攻三江城黎察黎受黎理黎冷黎篆攻昌江城黎榴黎盃攻丘温城
二十日置各路安撫使
以陶公僎阮翼等二十四人爲之
置六部員外郎以阮宗偉等六人爲之
丁未明宣德二年
春正月
帝進軍瀘江北岸與東䦕城對壘
少尉黎可等守東門司徒黎禮守南門太監黎極領鉄突二衛衙宜福等守西門少尉黎篆領軍二衛守北門圍攻東都城
明山壽遣阮任等三人來通信
四諸路軍火首職有差
遣楊太一修興道大王祠禁伐廟樹
令安路納衝木竹箭
補翰林院及四道属五百十五人
令諸路鎮貯糧昌江三江城以級軍用
令将校路官訪求才畧智勇可稱司馬上将重職者各薦一人
令人民進粟給軍賞爵有差
乂安演州明人出降
唐安縣武巨練古費縣段路上攻城策及戦掤轒輼𢒎馬車樣
令諸将照樣爲之
令各将奉事諸功臣廟
遣明百户何旺賫書入東䦕城
遣宣光司馬梁世永
提督父道麻宗繼等造戦船
令諒山安邦總知監軍民事入内少保黎榴行軍擊賊許先斬後聞
以翰林院乘㫖學士阮廌爲朝列大夫入内行遣吏部尚書兼行樞密院事
時帝構層搂於瀘江岸菩提營時有菩提二樹在中故號之高准報天㙮日御樓上睇望城中觀賊所爲賜廌侍坐於第二層領㫖草徃復書
十三日黎榴黎盃等日夜急攻丘温城
明人度不交遂棄城夜遁
誅司馬
黎來籍其家以來恃有戦功出慢語故也
斬千户李雲及從人裴永以道載󰚴盐入至靈城故也
令點閲軍噐欠鈌者以軍憲處治
令太原諒山納麻皮
令司馬高馭總督天関鎮圍古弄城許先聞後治
令新福開鉄治
令少尉黎問屯東関城東門司空黎禮少尉黎察黎理黎磊黎隻屯南門少尉黎僃太監黎阮執令黎拯領鉄突三衛屯西門少尉黎篆黎文安領軍十四衛屯北門
令三江三𢃄宣光歸化
納𥯨音徙簩音劳𥯨簩竹各造水城靠珥河北岸高准東䦕城
刁鴞城指揮張麟知府陳耘等出路
造衮陽砲令諸将照樣爲之
令國人有父母妻子兄弟奴婢親戚從賊在城許自願登城城破即領回家
不願而自私争認乞還聚者以軍憲論
令賜各處父道爲守禦團練等職爵中品
二月七日方政潜軍襲擊於慈廉杲洞篆力戦死之秘爲賊所獲後賊還國禮遣秘歸
十九日明人攻慈廉排沙堆
我軍堅壁力戦兵噐盡絶以釜
䈪甓竃徙投之
賊不竹各䏻進乃折民房屋火攻之
是日風寒火熱我軍避火過江多溺死
獨天䦕人不善涉水與賊死戦賊反敗走市橋城
明人唐保貞來降
遣降人曾指揮随阮廌招諭三江城
占城使來貢
賜宴及馬絹遣還
令僉知樞密何栗偕行
令将校再立新功爲始大臣至少尉有大勳劳賞金符者得食郡邑執令有功者得食邑督将人亦食郡邑有差
無功賞者並降爲常人
詔
先是三江城人從明總兵官所調攻帝於清化敗還土軍有出謀慢語者清輙駡曰蠻子無禮是乃你每你每
先朝陵廟爲賊所廢壞者復之給奉事人有差
三月帝閲武于永洞
正督阮連行伍空闕噐械不整斬之以徇軍
以裴於壹爲禮部尚書兼知東道軍民籍簿
令三軍有䏻以身徇國武藝精通用力果敢不顧生死者並許通身選入内府侍衛
六月三江城指揮使𭄁清等出降
猶言與等者也之皇帝也
至是降
史臣吳士連曰帝之興也義兵所至明人皆敗北𡸈以眾寡強弱之不敵哉盖其德瑛天而天應之悅人而人㱕之不惟本國之人悅服至於叛徒亦尊敬如此宜其無鬪志而皆來降也
然則仁義之舉質之湯武而有光者
於此爲尤顯彼其得水之徵𡸈可以讖緯觀之哉
明各城降人萬餘謀叛誅之
三江城不預
初
八日司空黎禮上将軍黎熾與明人戦於湄洞今黃梅是也禮死之
是日王通率城中精銳兵出擊太監黎阮於襾扶烈
阮堅壁拒敵
帝促令黎禮黎熾領鉄突五百餘人擊之追至湄洞
王通見禮兵少夾擊之
時禮熾乘象力戦陷淖中爲明人所執㱕東䦕城禮不屈遂遇害
熾後因風雨夜以計誤守者得脱見帝於菩提營
帝呼曰還生
初禮每出戦帝嘗戒其輕敵及𡨧洞之捷眾以爲䏻
帝曰百戦百勝非計之善者也
彼乘輕
銳狃於數勝其敗可立而待
至是果然
史臣吳士連曰屈瑕狃於蒲騷之勝以守敗亡暴寡侵小之師也
黎禮狃於𡨧洞之勝亦以敗亡敵愾復讐之師也
其敗雖同其義則異
故當時良将以禮篆爲稱首
以通侯黎人澍音注爲行軍督𬋩入内大司馬領前後左右四衛兼知新衛軍事
令國威三帶将校軍人凣見賊書詐誘恐惑人心而私呈本将者斬督将不䏻監察罪同
眩惑州縣者解送軍
門斬之
分明降官者居清化乂安籃邑新平等處
令諸路薦舉贒良方正智勇英桀之士召對擢用
隐蔽者以降黜論
令少尉執令總監等平時軍人犯法不得專殺臨敵而違者許先斬後聞
十九日市橋城出降
帝令曰凣有妻子兄弟前爲各城賊人所掠或爲妻妾或爲奴婢今我既招降爾等相率擊東官城
或斬級或生擒我當還之仍賞符陞級有差
禁稱巫蠱左道假稱邪神摇動浮言扇惑人心者
令
漂散人民聽還原籍耕種
無田産者許自販賣
若廢業者以重罪論
遣明降人朱儕等領馬百四十匹徃化州牧養
習水戦
令少尉選人民殷富子弟身體壮大武藝精通勇力果敢者每員二百人補侍衛軍畏怯者不用
禁白廪関不得通鹹盐以陶李客𭁈賊通故也
是月明命安遠侯柳昇帥師來侵以兵部尙書李慶賛軍務
時陳洽敗死成山侯王通奏請益兵
明命昇等將七萬人以徃且勑慶舉六卿之属
有才畧者以自助慶奏陳鏞以下十餘人偕行
夏四月遣防禦使陳班督修棃花関
帝曰予無才勇智慧獨負重任恐不能勝是以折節求贒傾心下士共圖大事以濟斯民有䏻舉謀勇超群之士及自薦者俱以上卿上爵加之
對黎禮弟丁列爲入内少尉亞侯其妾何玉容等五人並爲宗姬以󰖶死國之勳也
授黎巴牢觀察使爵上品給田百𤱈以其子篆屢敗勍敵有大功死王事
仍與篆子陵防禦使爵上智字
著服侯及馬二匹
令壮大而未有軍民簿籍游手游食無差役者有䏻捉送軍門賞爵一資
令諭鐵突軍十四衞将校軍人曰有䏻同心𦤶命以破賊此爾眾之力若謀畫措置衣糧官賞則在於我
爾等莫憚勤勞莫󰪽貧乏
見我妻子貧乏則爾妻子貧乏
願爾眾一心討賊莫生煩󰞽
令乂安新平順化将校軍人曰我起義兵於爾土近欲成功
願爾眾始終一心金石一節以全軍臣父子之義
我知爾眾皆爲國之士
因前時興慶重光枉以虚名不見成功盖由政出多門大臣不知爾眾徒費力於此矣今天下一統我與爾眾義如父子願盡一心復我境土自古将相封侯抑如爾眾無異整爾隊伍練爾軍仁蕩平残㓂分半歸農今天假我事不得已用命則破敵生而有功不用命則死成何事每隊各謄一本日再三讀使軍人知之
令諸將及軍人曰明賊残害我民二十餘載𥘉我軍數百萬有餘
見今三十
五萬待破東󰪕城放二十五萬㱕農留十萬爲軍防禦國事
一家三人一人爲軍凣諸賦役並復三年
又以軍憲十條示将校軍人曰一軍中諠譁
一軍中虚驚妄言禍福以搖動軍情
一臨陣聞皷聲見指旗而佯爲不文不見逗遛不進
一臨陣見止軍之旗聞止軍之鑼而不止
一聞退軍之鉦而強不退
一防直不勤或熟睡不守離伍潜回
一󰱏惑女色私放妻黨而不當軍役
一賣放軍人及影󰰿而不著軍籍
一以私好惡
而顛倒人之功過
一與眾不和姦惡偷盗
以上十條犯者斬
以少保黎文安總知國威上中三帶廣威軍事
仍命之曰但有執令監軍不遵爾之節制先斬後文
以三條戒文武官一勿無情二勿欺慢三勿姦貪
諭天下諸豪傑曰諸城以破惟東䦕城未下
我以此卧不安席食不甘味夙夜焦思
且我之左右未得其人
雖爲主将反觀於已一則老病不
才二則所𭓇淺見而則任重難勝而大臣左右相國太傅太保未置太尉都元帥猶鈌如行遣并各官十纔一二是以折節推誠勸諸豪傑胥相戮力匡救萬民莫韜光晦跡使天下久𨺻塗炭或有髙節如四皓嘉遯如子房亦且爲民救難俟其成功欲遂素志㱕山林不復汝禁
令曰凣差使管下者並給以帖或打墨記或署本𬋩姓名及行人多少就某處行某事定旱日其還營無得公然去來
如本管及管下不遵令者
隨其輕重加降杖刖斬之刑
若監得賊人通同情狀有重賞
禁󰚴盐不得與琴爛通同
令要處嚴行把截譏寨異色之人及四邉軍書之真偽者
五月令大小将校供結無有姦貪受賂娶本路妻影占軍人親族以差使者
令續納所受吳時文憑勘合印信
布政縣阮子驩献策稱㫖授軍師
令僧道父老係有迎接官軍数者路官訪問果有德行年老給以職爵
令少尉𰺥令路官等速收在城偽土官軍民妻子
奴婢財勿牛隻畫數送納檢察懷異之人搜索僞官文憑印信依期上納選人丁壯者續補軍伍不得變易
明思明府陵通等州韋報等十人來行
賞慈廉機舍戰陣之功
令諸将校曰凣聞砲一響而無鉦聲者諸将速來聽令砲或二響三響鉦或二鳴是有警急執令督将速整行伍少尉就營聽令
令天長建昌蒞仁新興收養各城降人南女該六天餘人毋令饑寒失所
嘉興鎮木忙父道車可參等㱕
順授可參入内司空同平章事知陀江鎮上伴賜金魚袋柱國冠服侯
車祿金吾衞上将軍大置字車渴車盤車點並爲玉鈐衞大将軍明字並四國姓
夏六月初十日明鎮守廣西征蛮将軍鎮遠侯顧興祖領兵五萬馬五千疋由廣西來救援各城
至坡壘關守關将黎榴黎盃邀擊於坡壘關大破之斬守三千餘級獲馬五百匹
興祖大敗走還
葵州父道琴爛㱕順
加侍中思齊爲司徒大司馬黎仁澍爲司空少尉黎
問黎察爲司馬上将黎盃爲少尉仍戒之曰職爵已髙夙也匪懈無得慢志而廢功賜傘各一柄
定僞官妻妾奴婢贖錢例布政司妻七十下至生員土官承差伴當等妻十鏹男女奴婢自十嵗以下十鏹之半
令諸路儲積官粟不可輕發
築小堡於機舍州明人擊破之帝令勿救以示其怯
秋七月令諸路并各火文宫諸軍将校修户籍時仍陳朝舊效呼尙書門下省行遣爲左右火
占人進物
令諸衞水軍每戦船用五十人守
砦五人餽餉五人差使五人令北江三路各運糧三千擔謂一人所㱕貯昌江城
令凣見木忙紅衣人載󰚴盐㱕不得禁止
令諸軍臨陣或五十人百人私自奔却而遺棄一二人不救者斬全眾不幸陣亡而䏻併力舁音于對舉也出者免罪
令諸将軍曰掌軍施者勤於征伐典漕運者勤於餽餉
入山斫板𤌄沙爲盐把截水陸禁捕姦非各宜忘身殫慮共圖滅賊
𡸈予爲民父母不念艱難而敢興死辛苦之事乎特出於不得
已也
綠東關城土塊戦功
賞以銀牌錢絹
司空黎可參進象三隻及金銀鈎銅鉦等勿
哀牢進方物
八月諭天下曰賊在中國民猶未定於汝安乎昔胡氏無道賊因此而奪我國家
虐害之中爾眾已見之矣
且已一年用力之艱難而有萬年太平之機業其熟思之毋貽後悔
令諸路凣見軍民運糧買賣即給帖指就處所不得妄去
以員外郎黎克諧裴必應克正副使賫馬匹
青白玻瓈酒噐賜占城主
令造功城車修戦噐
賞黎可參絹二十疋馬十匹
令諸路民人就菩提營選壯者補軍伍
諭新平順化将校軍人曰昔者占城逆命侵我邉疆乃祖乃父䏻輸誠效順圖報國家殺敗賊徒復我疆土芳名偉績簡󰀋昭垂
今者明人不道上逆天心黷武窮兵務開土地生民𡍼炭二十餘年
凣我京路未見有
攄忠效力樹立功各而爾等以藩屏之臣克念前日祖父之力盡忠王家先戦有功
若
兹忠誠良可褒奬特陛爾爵爲亞大僚𤤻爾其朂哉
九月八日太尉陳捍司馬黎察少尉黎篆黎理等攻昌江城拨之
時明指揮金胤以城當㱕路與新授官李任死守
閲六月餘與快州諒江等軍相拒隨擊隨禦官軍不䏻登
帝命扞等築地設道與敵相戰鈎戟勁努火箭火砲四面合攻城遂陷
胤任皆自殺
所獲玉白女子盡以賜士卒
明總兵王通聞之爲文致祭
經十日援兵果至而城已陷
帝令諸将築萬春隄爲
壘
初明人於城外大江旁穿小渠以藏戰船噐械築附城固守而萬春隄乃哨騎芻牧之所經由乘高伺便以爲得計
官軍進擊明人常設伏以争鋭
帝令諸将渡何出其不意奪隄築壘一夜而成盡爲所有
及聞援兵至諸将士多上書勸帝攻東都各城以絶内應
帝曰攻城下策也
我攻堅城歲月不下我軍力疲氣沮若賊援再至腹皆受敵此危道也
不如養力蓄鋭以待其援
援破則城必降
此一舉两得萬金之計也
嚴設守把日夜巡殺
令諒江北江三帶宣光㱕化遠徙軍民妻子以避援兵之至
十八日明總兵征虜副将軍太子太傅安遠侯柳昇参将保定伯梁銘都督崔聚兵部尙書李慶工部尙書黄福土官右布政使阮德勛領兵十萬餘馬二萬犯坡壘關
征南将軍太傅鈐國公沐𣆭參将興安伯徐亨新寕伯譚忠領兵五萬馬一萬犯棃花關並至界守
帝會諸将議曰賊素輕我謂我國人性怯久畏賊威聞大軍來我當驚
怖
况以強凌弱以眾勝寡乃事之常
賊不能論其彼已勝負之形識其時運徃復之機
且救急之兵當以疾速爲貴賊必併日兼行
兵法所謂五百里而趋利者蹶上将
令柳昇之來途路遼遠人必疲勞
吾以逸待勞󰓳不勝矣
乃命黎察黎仁澍黎冷黎例黎受等領精兵一萬象五隻先潜伏於之棱隘以待之
先是黎榴守坡壘關見賊至退守隘關賊又進争榴復棄蒥關退屯支棱
賊又進兵攻逼支陵
察仁澍等密令榴出
戰佯爲不勝而走
賊果大喜
二十日柳昇督大軍追
至伏處察仁澍等大縱伏兵四面俱起衝擊
賊軍大敗
斬柳昇於馬鞍山及賊眾一萬餘級
二十五日帝又命黎理黎文安領兵三萬繼至馬鞍山隘
察仁澍等率諸軍縱兵擊之斬保定伯梁銘于陣
二十八日李慶亦亡
崔聚黄福引眾強進
仁澍又敗之斬首二萬餘级獲馬疋驢牛軍資噐械不可勝數
冬十月帝令黎理黎文安領兵三萬四面包圍又立柵於昌
江左岸以守之
聚等計無所出築壘田間以自衞
聚意昌江城未破引眾欲就之
及至昌江城已陷失其所望益大驚煌
會天示變暴風大雨山林怒號人馬相視不能移步徒
清夜以砲爲信報東關至靈二城聞砲出援
而東關各城自救不暇焉知其他
帝乃命水步諸軍並進圍之又分軍絶斷馬鞍支陵坡壘傍關等隘
崔聚黄福欲進不能欲退不得乃詐乞和而隂欲趍至靈城
帝知其詭計堅辝不許
繼令陳扞掩絶粮
道
黎問黎魁等領鐵突三千人象四隻與察理仁澍文安等攻破之
十五日明人大敗斬首五萬餘級生擒崔聚黄福等及賊三萬人戰噐馬疋金銀幣帛不可勝計
其遜巤者不五日間盡㱕命於牧童樵竪而無遺矣
時雲南總兵鈐鈐亦作黔國公沐𣆭與范文巧黎可黎忠黎犬等相持於棃花關
帝料沐𣆭年老歴事既多已素知帝名必坐視柳昇之成敗而不輕進乃書密報可犬等惟設伏以待且勿與戰
及柳昇軍敗帝以
所俘賊指揮一人千户三人及柳昇所受勑書符印送沐𣆭軍
𣆭等見之大驚須㬰奔潰
文巧可等乘勝縱兵擊之大破於冷水溝丹舍斬首萬餘級獲人馬各千餘陷溺溪澗者不可勝計
沐𣆭僅以單騎走
戰噐及貨寳輜重倍於昌江
令通事鄧孝祿将崔聚黄福並所俘獲人及征虜副将軍雙虎紐两󰱑銀印戰噐旗皷軍籍等物示東都城
時明人見所送獲昌江噐械及聞两路救兵東䦕至靈二城俱已覆敗而心上疑
惑未有盡信猶且閉城拒守
至是見獲福聚等震懾不敢復動
令諸將僃木柵戰噐圍東關城
東十一月令諸将校上時務策有益者定加重賞
點閲諸軍攻城車戰噐
明總兵王通内官山壽遣夏千户賫書講和請開㱕路許之
仍遺以土宜海錯
令大将阮雷等賫書諭古弄西都二城
令主書侍史陳虎等招寕遠州後改復禮州今安西府是
父道刁吉罕令兵象來
頒新鑄錢即天慶所鑄也
賞東關城門戰陣之功
時有判大理
正陳鈌名以踈狂多疾白於帝乞謝事出家許之
帝猶慰籍欲󰖶其勞
陳即削髮入謝而去嘗至青威古覧村寺居後不知所之
官軍圍城急明人數戰不利樵牧皆爲我所獲
王通雖請和然猶豫未决
諸軍築壘王通惧悉眾出攻
官軍設伏佯走明人追趕伏兵奪擊大破之
通墮馬幾獲
追至城南門築壘門外以扼之
帝又親率諸将築壘安華坊直抵北門城一夕而成
帝既許明人講和令北江諒江修橋梁道路又令諸
路具船舟僃帆槳送營󰈫付還國
帝以六條諭将校軍人凣爲臣子事軍盡忠莫行欺詐
凣在眾人之中宜務正直莫行邪非
凣臨陣擊賊執俘斬馘莫将奪功
凣軍民之中有姦虐非違之人宜收捕治罪而爾亦以爲監戒毋令罪及其身
凣侍衛之臣勿恃貴寵而陵虐諸人
凣趍事赴功以身先之使其下有所視傚
二十二日帝與明總兵官太子太保成山侯王通參将有都督馬瑛太監山壽馬其榮昌伯陳
智安平伯李安都督方政掌都司事都督僉事陳璿都指揮僉事陳祐監察御史周岐厚給事中郭永清右部政使弋謙右參政陸廣平佐参政洪秉良陸貞按察使楊時習僉事郭端會盟于城之南
期以十二月十二日班師仍差人賫本請還我土守
時通等在城困迫所恃者援兵又爲我所敗故講和乞㱕
時我將士及國人久苦賊虐相率固請曰賊多變詐宜以兵制勝勸帝殺之
惟行遣阮廌在帷幄嘗見通蠟丸書言
勿以一隅之地頻勞萬里之師
使用兵如原征之數得六七八大将如張輔等方可圖之
縱得之不可守之
固廌審知虚實專主和議帝從之
仍命諸軍解圍以退
於是明以山壽馬騏出菩提營爲質於帝
帝亦令司徒思齊及黎仁澍入東關城爲質於明
卒成和約
初帝以黎國禎黎如篪爲質
至是欲得山壽馬騏來會故遣思齊仁澍同徃
先是帝遣阮廌撰求封書差人進暠表乞立爲
陳氏後𮞏明國廣西雲南各一本
鈐國公沐𣆭得書即行飛奏明帝得表出諭文武群臣曰論者不達止戈之意必謂從之不武但得民安朕何恤人言
遂遣工部尙書羅汝敬徐永達等賫詔勑封陳暠爲安南國王󰰾征南兵
其勑書云北者邉臣以書詞來聞陳情懇懇有契朕心可大赦罪無大小咸與維新
及令帝具陳氏見存子孫之名來聞遣使󰀋封
朝貢仍遵洪武舊制
成山侯王通不待命而先𤤻師者以帝之急
攻而徃復書詞諄切皆廌奉㫖撰也
令同知阮滿隊長阮雷賫書徃西都古弄二城撤圍以二城未下故也
土人香户王萌等將家小三十九人奉匹叚名香上進
時僞官土軍金香等户之在城者王通令自願或去北或在南各依所請
然願在者多願去者少
二十九日遣使陳情于明
先是帝立陳暠
八月已遣使求封
至是以翰林待制黎少頴唐安縣可慕人即今慕澤也
主書使黎景光並爲審刑院使
國子博
士黎德輝金吾衛將軍鄧孝祿並爲審刑院副使此四名皆頭目也
内令史鄧陸黎擢武衛將軍杜冷陳儼並爲安撫使此四名皆從人也將表文方物代身金人二箇銀香爐一箇銀花𤭸一雙土絹三百疋象一十四雙黨香衣二十𤭸線香二萬枝沉速香牙四塊
同王通所差還闕指揮等並起送還京
總兵官安遠侯原領征虜副将軍雙虎符兩󰱑銀印一顆官軍人等一萬三千五百八十七員官軍官二百八十員民官吏典一百三十七員旗軍一萬三千一百八十名馬一千二百疋同就到
且人已降而殺之不祥莫大焉
與其快一朝之憤以受萬世殺降之名孰若活億萬人眾之命以息後世戰争之端青史所載
僃細文󰀋一本徃燕京陳情求封陳暠爲國王
帝既遣黎少頴等求封凣東關城僞官及良民被脅者悉令送還
十二月十二日明王通遣步軍過瀘江先發水軍隨後
時我将士及國人深怨明人殺害其父子親戚乃相率勸帝殲之
帝諭之曰復讐報怨者眾人之常情不啫殺人者仁人之本心
千古流芳𡸈不偉歟
乃命水路給船五百艘方政馬騏領之
陸路給粮草山壽黄福領之
擒獲并出降二萬餘人馬二萬疋馬瑛領之
征蠻将軍陳璿領鎮守軍從之
俱詣菩提營拜謝回去
方政等感愧流涕
十七日明王通領步軍在後與帝相話别竟夕而去
帝爲具牛酒綵旗圖帳禮物後󰘴之
西都古弄至靈三城水步亦陸續繼發
於是兵華偃息天下太平
按明史記云前書黃福㱕自交州先是馬騏
累奏乞福還舊任以我交趾人思福之深
明帝從之命福與柳昇偕行
及明人失利福爲我軍所得下馬羅拜我軍不忍加害
次書成山侯王通廢交趾帥師還水軍隨後
昇等既敗死王通大懼乃集将士議以城不可守戰不可勝不若全師㱕北
眾皆從之
仍與帝約和
且爲帝請立陳氏後于朝乃遣人賫前安南國王三世孫暠表乞立爲陳後
帝既平吳大告天下
其吿文曰仁義之舉要在
民吊伐之師莫先去暴
惟我大越之國實爲文獻之󰘊
山川之封域既殊南北之風俗亦異
自趙丁李陳之肇造我國與漢唐宋元而各帝一方雖強弱時有不同而豪傑世未嘗乏
故刘𪚔𪚔一音𪚔一音拱取龍非天之義也乃比漢主岩之弟也
貪功以取敗
而趙卨好大以促亡唆都既擒於鹹子關烏馬又殪於白虅海
󰏲諸徃古厥有明徵
󰟸因胡政之煩苛致使人心之怨叛
狂明伺𨻶因以毒我民恶黨懷奸竟以賣我國
焮香靳切火噐也蒼生於
虐焰陷赤子於禍坑
欺天罔民詭計盖千萬狀
連兵結釁稔惡殆二十年
敗義傷仁乾坤幾乎欲息
重科厚斂山澤罔有孑遺
開金塲則冐嵐瘴而斧山陶沙󰇼明珠則觸蛟龍而絙腰氽海
擾民設玄鹿之陷阱殄物織翠禽之網羅
昆虫草木皆不得以遂其生鰥寡顛連俱不獲以安
其所浚生民之血以潤桀黠之吻牙極土木之功以崇公私之𪠘宇
州里之征徭重困
閭閻之杼柚皆空
决東海之水不足以濯其汚罄南山之竹
竹不足以書其惡
臣人之所共憤天地之所不容
予奪跡籃山棲身荒野
念世讐𡸈可共戴誓逆賊難與俱
生痛心疾首者垂十餘年嘗膽卧薪者盖非一日
發憤忘食每研談韜畧之書即古驗今細推究興亡之理
圖回之志
寤寐不忘
當義兵初起之時正賊勢方張之日
柰以人才秋葉俊傑晨星
奔走前後者既乏其人謀謨帷幄者又寡
其助特以救民之志每鬱鬱而欲東待賢之車常汲汲以虚左
然其得人之效茫若
望洋由已之誠甚於拯溺
憤胷徒之未滅
念國步之猶屯
靈山之食盡兼旬瑰縣之眾無一旅
盖天欲困我以降厥任故予益厲志以濟于難
揭竿爲旗氓隷之徒四集投醪饗士父子之兵一心
以弱制強或攻人之不僃以寡敵眾常設伏以出奇
卒能以大義而勝凶殘以至仁而易強暴
蒲滕之霆驅電掣
茶麟之竹破灰非
士氣以之益增軍聲以之大振
陳智山壽聞風而𥚚魄李安方政假息以偷生
乘勝長驅西京既爲
我有選鋒進取東都盡復舊疆
寧橋之血成川流腥萬里𡨧洞之屍積野遺臭千年
陳洽賊之腹心既梟其首李亮賊之奸󰔦又暴厥屍
王通理亂而焚者益焚馬瑛救鬪而怒者益怒
彼智窮而力盡束手待亡我謀伐而心攻不戰自屈
謂彼必易心而改慮𡸈意復作孽以速辜
執一已之見以嫁禍於他人
貪一時之功以貽笑於天下
遂使宣德之狡童黷兵無厭乃命𣆭昇之懦将以油救焚
丁未九月柳昇遂引兵由丘温
而進本年本月沐𣆭自分途自雲南而來
予前既󰱇兵則險以摧其鋒予後再調兵截路以断其食
本月十八日柳昇爲我軍所攻計墮於支陵野
本月二十日柳昇爲我軍所敗身死於馬鞍之山
二十五日保定伯梁銘陣陷而䘮軀二八日尙書李慶計窮而殞首
我遂迎刃而觧彼自倒戈相攻
繼而四靣添兵以逼圍期以十月旬而殄滅
愛󰱇貔貅之士申命瓜牙之臣飲象而河水乾磨刀而山石鈌
一皷而鯨刳鱷斷再
皷而鳥散麕驚
决潰蟻於崩堤
振剛風於槁葉
都督崔聚膝行而送欵尙書黄福面縛以就擒
僵屍塞諒江諒山之𡍼戰血亦昌江平滩之水
風雲爲之變色日月惨以無光
其雲南兵爲我軍楚扼於梨花自恫疑虚喝而先已破膽
其沐𣆭眾聞昇軍大敗於𥬊站逐躙藉奔潰而僅得脱身
冷溝之血杵漂江水爲之嗚咽丹舍之屍山積也草爲之殷紅赤也两路救兵既不旋踵而俱敗各城窮㓂亦相觧甲以出降
賊首成
擒彼既掉残卒乞怜之尾神武不殺予亦體上帝好生之心
参将方政内官馬騏先給艦五百餘艘既渡江而猶且魂飛魄䘮
總兵王通参政馬瑛又給馬數千餘疋已還國而益自股慓心驚
彼既畏死貪生而修好有誠予以全軍爲上而欲民與息
非惟計謀之極其深遠盖亦古今之所未見聞
社稷以之奠安
山川以之改觀
乾坤既否而復泰
日月既晦而復明
于以開萬世太平之基于以雪千古無󰠃之耻是由天地祖
宗之靈有以默将陰佑而致然也
於戲一戎大定迄成無覺之功四海永清誕布維新之誥布吿遐邇咸使聞知大誥乃文阮廌撰
臣明将王通等回至龍川
明帝先以料王通等困窘事已若此無可奈何既遣蘿汝敬等賫書封陳暠爲安南國王罷征南命通等北回還我安南地方朝貢復依洪武舊制許通史徃來
潘孚先曰陳家以建中興國復以建新亡國
明人以甲午十二月十二日渡江又以丁未十二月十二
日還國
雖曰人謀之不滅是亦天運之有数也
夫以太宗諱煚少帝諱𭴣皆以字相同
明人渡江還國並以十二月十二日相直𡸈非天數之偶然乎
吳士蓮乱極治生天之行也
聖作物覩易乾卦
寺之享也
歷考我越土宇之亂未有極於斯時也王業之興未有難於斯時也
趙武因嬴秦之亂中元無統群雄角逐而倂其地未見其難也
丁先皇因吳氏之亡十二使軍散無統紀而肇基其國亦未見其難也
黎代丁李代黎陳大李
皆承平之世因衰亂之時尤易爾要
其極而言未免篡也非有仁義之舉暴白於天下快眾目之欣覩如湯武之革命也
胡氏篡逆斲䘮自招狂明狡虐思改封土
假仁滅國殺戮恣行我越人民肝腦𡍼地
幼子童孫罹刺槊横屍之惨
壮者南走占城西奔大里
井邑荒廢社稷兵墟爲兔窟爲鹿塲爲棲鳥之也爲藏豹之麓
賊從而分州設縣築城𮢶池居鎮戎之兵二十餘年变風俗於長髮白齒胥爲北人矣
嗚呼爲亂之極
一至是哉
帝生於其間禀聖神文武之資當天眷西顧之日不忍視生民之𡍼炭虐賊之憑陵
念天討之任不在我而誰可尙慮夫天閟悉而未通事艱大而難濟
於是萃同德之臣淬倚天之劎養晦藍山俟時觀釁臨事而懼不可疾貞
㨿險伏兵常以寡而敵眾臨機制勝每以弱而制強
噐械資粮多取於賊
經營十餘年困衡幾餘度
惟其謀之深而計之熟故其戰必勝而攻必取
一皷而平驩化再皷而定演愛
爱張正正而
旗以臨堂堂之勢
渡海濟師古弄至靈之兵膽落跨山進旅三江東関之卒魂飛
王通方正之計󰠃完城固壘以待援
不戢自焚果見柳昇之北進助桀爲虐加以沐𣆭之西來
笑两路之援兵張螳臂以當輙𡸈不愚欤
况以至仁而伐不仁會見󰲛尸而皆就縛
檻中󰠃獸掉尾乞怜
即開湯綱之仁旋布舜陛之德
竟放十萬之降卒得全性命以北歸
四海欣瞻而遂徯蘇之望殊方𢙇畏而勤聀貢之脩
嗚呼盛矣哉
是知乱
之極必治之隆
仁之深必𢙇之遠
天之行時之亨適運會之一切也
按全書以起甲午終丁未凡十四年属于明
通計趙武帝甲午以下至明人還國丁未該一千六百三十四年并外紀二千六百七十二年
今從越鑑所編然不敢不淥全書以僃考焉
戊申順天元年明宣德三年
春正月明人既還國帝遂混一天下以是年爲大定之年
論曰自天地既定南北分治
北雖强大而不能
軋南觀於黎李陳之時可見矣
是以三國之末雖既衰徵然徒内亂而已
至於閏胡暴虐既極而𦤶國亡身辱北㓂凶殘南民困屈
幸天心有在亶生聖主以義而征以仁而討山川以之改日月以之復明生民以之莫安國家以之順治
由君臣同德上下一心虵
噫亂极則治於今見之矣
十日陳暠飲毒卒
時群臣皆上疏言陳暠無功於民何以居人上宜早除之
帝自知其然而心有不忽遇之益厚
暠知國人不服乃潜駕海船
迯入玉麻州至麻港乂安地官軍追及獲之回至東䦕城飲毒卒一云先是帝既立暠暠駐營空路山徒寧江
是歲遷古弄城
自謂天無二國無二王我無功於天下而居尊位若不早圖恐有後悔
乃潜駕海船而卒
一云暠自知國人服乃隂𭁈文銳等潜駕海船迯至古弄隘帝令追殺之投屍入叢棘中
暠死時有祝天而言聞人者莫不悲慟天下寃之後黎末陳暠作亂傳以爲陳暠後身也
一云陳暠名頔明人之難頔隱迹民間
及太祖起兵以人心思陳暠故立之以人望
至是㓂平由居位太祖密言日我以百戰從得天下而暠居大位
暠畏懼走至古隘太祖令人追殺之投屍入叢棘中
弄令司空
民亦知有法凡所該事務各有攸司以進
令將校百官曰自古至今治國必有其法人無法則亂
是以師古立法以教列校庶官下民百姓使知善惡所在善則爲之不善則避之勿至犯法
令大臣少尉執令諸路如見僞官土軍人民自各城出迯而私匿不解呈者斬
并令諸路觀察異色人去來者敢有容縱致賊人僞官透漏而不察路官及首隊人並斬
令頭目家將校子弟各宜歸認祖貫田地以杜爭占之弊
明詔勅凡朝廷所差
官吏軍人等被拘留者悉皆𤼵還所留軍噐亦悉送納
帝乃出搒嚴禁有藏隐明官軍一人以上者殺而無赦取者陸續送回燕京
二月定鐵突火首軍人者於隴崖勤勞有功等項該二百二十一人
弟一功賜國姓黎問黎歸黎役黎醯等五十二人爲榮祿大夫左金吾衛大將軍爵上智字
弟二功賜國姓黎蒲黎列黎考等七十二人爲中亮大夫左奉宸衛將軍爵大智字
弟三功賜國姓黎禮黎𰎹等九十四人爲忠武大夫鈎鈐衛將軍爵智字
行遣黎景
奉符
明冊皇長子祈鎮爲皇太子
三月八日明正使禮部左侍郎李琦工部右侍郎羅汝敬副通政使司右通政黄驥鴻臚寺卿徐永達來至京
先是丁未年八月帝遣黎少穎等進表求封于明請立陳氏之後
十一月明遣李琦汝敬等賫詔諭并赦文至是到京
十八日遣使如明
時李琦羅汝敬等還帝遣户部郎中黎國噐太祖親姪范誠等謝恩樞密僉事何甫何輦等吿陳暠哀與琦等偕行
封次子元龍爲梁郡公
大會諸將文武臣僚定功行賞眎功之高下定爲等級
以承旨阮廌爲冠服候司徒陳扞爲左相國樞密大使范文巧爲太保並賜國姓
分國中爲五道
道置衛軍衛置總管大小相維上下相繋
又置各道行遣分掌軍民簿籍
遣官分祭處山川廟社神祗及先朝陵寝
追尊考妣以上謚號
祖考汀爲昭德皇帝妣阮氏廓爲嘉淑皇后考曠爲宣祖皇帝妣鄭氏蒼爲懿文皇后
夏四月帝由菩提草殿就居東京城
十五日帝即位于東京大赦改元順天建國號大越
都東京即昇龍城也清化有西都故称昇龍城曰東京
詔天下田租金銀潭陂桑洲等税並聽二年蠲收諸路老人自七十以上免差役孝子節婦聽路官奏聞旌賞
軍民之家同户内三人充軍者聽免一人
凣歷代帝王及功臣陵廟聽本縣具奏量給洒掃
十七日旨揮自詔書出日以後凣軍民有上書言事即依詔書内年號國號都號違者以杖貶論其買賣交易借貸文書契券不依詔書内者不用
二十日分廟諱御名
凣正字臨文並不獲
用音同字易則否
廟號諱五顯祖昭德皇帝諱汀顯祖妣嘉淑皇太后諱廓宣祖憲文皇帝諱曠貞慈懿文皇太后諱蒼御名諱利后諱陳皇兄諱學
凣有大赦詔令皆稱順天承運睿文英武大王號籃山洞主
珥河産黄金群臣上表稱賀
追贈黎石爲忠武大王入配寝廟
以黎如運知左右𤤻封列侯阮魯爲車騎衛總知左右班學國府庫總知領軍
二人皆外戚
知運以有質城中之功後贈元舅關内侯
旨揮諸路被兵㓂
者蠲免
正諸僞官罪
黎少穎等還自明國
先是丁未年十一月帝遣少穎等陳情于明
本年三月黎少穎至燕京進表
至是還明帝賜少穎文綺衣及鈔并勑諭我國其畧云立後事重湏合國人之心非得獨擅可同耆老具陳氏嫡孫之實奏來以憑頒詔󰀋封
其所抅留人口及兵噐一應送還
閏四月旨揮係軍民被賊捉入西都東京古弄至靈四城以補八附鐵突各軍而有田宅入爲官物即入還
明成山侯王
通等還至燕京群臣勅奏其罪悉下錦衣衞獄詔宥死貶爵
旨揮大臣等再定路縣官并鎮守官原頭海口要害處等官并用精能精廉正直之人具各得以薦
鑄順天寶
青雲見有翼有足下有玉盤左右似雙鯉魚相攝之状
夏五月十二日帝與𡐡臣共議定官員路鎮及要害處鎮守官并詞訟律令職爵制例國務事
六月旨揮大臣等考内外任一等文武才幹敏辦二等職字才幹敏辦三等精寫草書算外
不入等具爲一等
旨揮大臣文武等官各舉賢良方正薦舉得人陛賞依舉賢臣例若爲財爲親薦舉非人者依薦奸人諭罪
二十六日旨揮問大臣文武等朕何如人而天命歸之何所賴而成大業又當今朝廷事務极煩何先何後諸將在朝孰堪大任可委千里之命并孰可輔導太子
秋八月以誕日爲萬壽聖節即六日也十日定諸軍旗幟儀仗戰噐船艘等噐物中隊黄旗上隊
赤旗下隊白旗每衛主將大旗一靣
每軍中旗一靣隊旗十靣小旗四十靣火戰船十隻小哨船二隻大將軍火筒一件大樣火筒十件中樣火筒十件小樣火筒八十件強努五十件鈎鎌五十件長竿五十件飛鐮四十件楯每人一靣標每人手箭一等用一人四枚二等各人三枚大刀各人用一件
每一軍用抄軍一人每一隊用抄隊一人
旨揮銅鉄桑麻絲絹膠漆橄㰖花蠟油盐硝藤係本土出産舊額官司及先朝
勢家人民絶嗣田土并僞官迯軍田土時物等項各具數明白限明年四月上納若隐匿并以官爲私變易有無者以徒流貶罷論
旨揮改火頭爲正副伍長
二十日明有勑書放還交趾級田土吏人等回本國
九月二十一日明遣羅汝敬徐永達等復賫勑書來諭帝以陳氏世得國人令帝悉訪求陳氏子孫奏來用頒継絶之命
且謂此必頭目耆老未及徧訪其有存者不敢自言
又諭以所留
官吏軍人悉皆遣還所留軍噐亦悉送納
賜汝敬等鈔道里費并四我國使黎國噐等鈔及文綺襲衣命與汝敬等同行
定文武官職品爵
賜功臣國姓
出老軍定五伍
冬十月十一日旨揮阮字停不諱
十二日旨揮衛軍並置火首爲正副伍長
十九日明使汝敬等還帝遣何栗等如明謝恩并貢方物代身金人且奏訪求陳氏子孫無有遺贾及官軍出首者亦以陸續送回
十一月初一日帝遣杜如熊等如明奏言陳氏子孫實無見存及所獲明人官吏軍人并軍噐並已送還無有拘留监藏者
乃乞還帝所失女
先是帝於亂離之際失一幼女年方九歲
明内官馬騏收養带回燕京進爲官婢是
至是帝遣求之
二十四日誅残賊逆黨名封名汝笏名安榮名忠名存名士文名崇禮名確等
先是封等逆降明賊助賊爲虐拒官軍及明賊平乃出降帝赦其罪
封等从稔惡弗悛更謀不軌私相
結黨密作文書陰使家人間行遣明人使之枸事則彼爲内應
賫書人爲太原鎮上將黄原懿所獲
帝乃戮其人而隱其事
八月再有黨人來告變其事相同
至是帝乃下詔誅之
二十五日修田簿户籍等務
旨揮各府縣鎮路蹅勘澤洲田土并金銀等穴并本山出産及舊額税及勢家人民絶嗣皆入爲官迯軍等項田土至己酉年二月中旬上呈
戊申籍己酉籍癸丑年四月造籍并開出僞官逐項
二十七日旨社置社官
大社一百人以上用三人中社五十人以上用二人小社十人以上用一人
二十八日旨揮天下官員軍民等期以明年五月就東京文官考試經史有精者除文官武官考試武經法令奇書等章
塔二月七日旨揮文武百官等孰能將妻子隱避山林與朕圖國事自忙催籍及蒲滕至靈籍可籃籍或子或孫俱免軍民役
若以官者不在
某子孫兄弟不順道忘義苟安降賊即不得認
違者以貶罷論
二十二日旨揮各府縣路鎮社󰀋等官召對勘本路各縣社及官私田土潭洲魚果鹹盐各海門私魚瀝浚也去水也并金銀錫錢縷
帝作萬壽殿又作左右殿敬天殿勤政殿
造戰噐船隻
鑄順天通寶錢用五十文爲一陌
初陳太宗建中二年詔民間用一陌六十九文正用七十文
己酉二年明宣德四年春正月四日旨揮百官及京都
各路縣社等係某人游手游足圍棊賭博官司及軍民捉告治罪
賭博則刖手五分圍棊則刖手一分并無故非官役私聚飲酒者杖一百容止者减罪一等
旨揮路縣社官等係官印正官掌守
各路知府掌印無知府用鎮府管印各縣巡察管印若無鎮撫知府則用招討或防禦营印
有事共議方可使印然後用之
七日遣入内檢校平章事黎問入内大司馬黎銀入内少傅黎文靈賫金󰀋立右將國開郡公思齊爲國
王攝行國事
遣入内司㓂黎察司空黎仁澍入内司馬黎理入内少尉黎國𦥷賫金󰀋立梁郡公元龍爲皇太子
百日旨揮大臣文武百官并各路府縣州鎮等係某人有事至國王與皇太子用啓字不得用奏字并稱呼曰國王殿下曰太子殿下
若國王有宣告號令即用國王旨揮不得用勑字
九日旨揮武自管領文自行遣以上孰有男子十五歲以下九歲以上許入侍皇太子
今月十五日就學堂點目内密院官
取籍
若武自同知以下至大隊長隊長以上等官文自尙書以下至七品孰有男子十七歲以下九歲以上就國學點目學官取簿受業
二十二日旨揮大臣文武議國家大事
如戰士貧游士富
凡戰鬪之士無尺寸之地居之游手游足無益國濫有田土過多或有㓂道
於是無人盡心於國思孌富貴
今勑旨與𡐡臣議定田数級官君民等内自大臣以下至老弱孤寡南婦以上某類若干奏文并錢帛等議呈
二月二十一日旨揮五道諸衛軍將校軍人等限二十七日習水步陣欠者治罪
習罷各分爲五番一番留四番歸農
二十六日旨揮大臣及行遣等官如見朕條令或有不便於軍國或無故之踢或重歛賦税邪淫虐政即奏請脩整
又旨揮諸言官見朕有苛政重歛虐害良民功罪刑賞之不明不依古法或大臣官吏將校内外任職司不奉法受路擾害良民偏私非爲等事急上彈劾
若坐視容縱以小事爲能及虚言者
罪依律
又若官司入殿庭或遇有衣巾帶脚不中法起居縱横不如禮法者即言官不得以爲事而彈劾爲殿庭之事以有鐵突五軍總管及旨揮使御前鐵突内密院主察
三月二十日旨揮各道都總管管領并京城各坊官員人等今者各軍士分及公侯百官第宅俱有定分可栽花木種蔬菜不得留廢空荒不依者失本分
若公侯已賜宅以安厥居在鐵突土分並不許過多土自五髙以下不是鉄突土
分聽二畝以下至一𤱈
若已定󰰻土分園宅再占大羅城内别爲園宅地者不聽
夏四月十七日旨揮大臣百官受造取金於東津納官逐等正一品金二兩從一品金一兩半正二品針一兩從二品金五文正三品金三文從三品金二文正四品至五品各一文從五品以下無
三十日旨揮係僞官前以有旨揮免罪贖命並田土五月三日符功臣該九十三員縣上侯三人黎
問黎察黎文巧
亞上侯一人黎銀
鄕上侯三人黎理黎文靈黎國𦥷
亭上侯十四人黎隻黎文安黎列黎兔黎禮黎戰黎魁黎頂黎拙黎磊黎汝覧黎抄黎儉黎栗
縣侯十四人黎僃黎皮黎否黎芇黎受黎雷黎可黎培黎可郎黎熾黎犬黎秘黎國楨黎弼
亞侯二十六人黎爛黎豸等
関内侯十六人黎舌黎璋等
冠服侯十二人黎誑黎遙等
上智字著服侯四人黎克復黎鞋等
旨揮係文武豪傑等或遺逸沉滯失職無人薦舉
或被仇讐抑蔽即急就少傅黎文靈所薦問才德實者奏呈擢用不拘僞官士庶以才德爲尙
旨揮係文武職官武自上將爵智字著服侯以上並聽服緋文自入内大行遣冠服侯以上亦聽服緋
二十六日旨揮諸府路軍人及山林隱逸之士果有通經史工於文藝期以今月二十八日就省堂通身聽侯至日入塲會試中者選用
二十八日旨揮内外官文武有精通經史自四品以下期令月二十九日悉就省堂
入塲會試
三十日定偽官田土各項
夏六月十日旨揮諸僧道有通經典及精謹節行期以今月二十日就省堂通身檢閲考試中者聽爲僧道不中者仍勒還俗
造貫籍
秋七月五日旨揮大臣百官中外文武臣僚等會議錢法詔日夫钱乃生民之血脉不可無也
我國家本産銅穴且𦾔銅钱已被胡人銷毀百僅一存
至今軍國之務屡為匱乏
求其流通使用以順民情𡸈不難哉昨有上書陳言使以鈔
代钱
朕夙夜思惟未得其道
盖鈔者乃無用之物行於有用之民甚非愛民用才之意
然古昔有以金銀皮幣钱鈔之物無可相權何者爲最其令𡐡臣百官及中外達時務之士各議錢例以順民情庶乎不以一人之所願而強千萬人之所不欲以爲一代之良法
不可不早定其議以奏朕將親擇而施行焉
秋八月十九日旨揮天下軍民等係偽官文自知州武自千户以下前已死及土軍並民人入
城成陷出降及胡氏舊官被賊接去比地等人今有妻子於各路縣社或他或著籍聽免贖命
若以入宫爲奴婢及賜百官並有惡名不在此例
九月十六日旨揮大臣百官今後係某官言事當以軍民事務爲急不可以徇私情理爲先
緣朕常驗其情理或薦󰁮或獄訟或公私事務頗有互相容隱变易是以知居官清少濁多
今朕按得犯人名夢雲名梁箴等事乃知庶官真偽之情狀故出此令
凣爲臣子當盡其誠以
事君上不可以私害公事𭛁之時悔之何及
故兹詔示咸史聞知
二十七日旨揮訓尔大臣文武百官以務農桑整軍五修治戰噐船艘
冬十月初一日命文武大臣公侯大夫自三品以上薦舉賢才詔曰朕惟致治必在於得賢得賢必由於薦󰁮
是以有天下者必以是爲先務也
古昔盛時群贒在朝濟七相讓
故下無遺才上無󰲝事以成雍熙之治
至如漢唐之臣莫不推賢讓能更相汲引萧何之薦曹參魏無知之
薦陳平狄仁傑之薦張九󰱜蕭嵩之薦韓休
雖其才品有高下之不同然亦莫不各得其人以當其任也
今朕膺茲重責夙夜祗懼若臨深淵正以蒐贒弼治之未得人也
其令文武大臣公侯大夫自三品以上各󰁮一人或在朝或在野或已仕未仕
苟有文武知識之才堪臨民馭眾者朕将隨而授用焉
且進賢受上賞古道然也
若󰁮得中才則陞爵二等或󰁮得才德俱優超絶倫等必𫎇重賞
雖然才之生世固為不少而
求才之道亦非一方
其或藴經濟之畧而屈在下僚無人薦󰁮𭁈夫豪傑之士伏於草莽混為卒伍若不自達朕何由識之今後君子有欲從我逰者各聽自薦昔毛遂脱頴而徔平原君寗戚扣角而感悟桓公何曾以小節自拘哉詔出之日凣其具僚各盡乃誠孰請薦援至於籚閻側陋之士亦勿以衒玉求售爲耻而使朕有乏才之嘆焉
十三日明遣禮部侍郎李琦鴻臚寺卿徐永達行人司行人張聰等來諭令求陳氏
子孫并令還明國人口戰噐等物并賜何栗等衣鈔遣隨琦等行
十八日旨揮大臣總管行遣以下等古人有言曰君不擇将以其國與敵也朕常念此日夜不忘是以軍國大事委之公等而公等恬然坐視不加之意上負朝廷任使下不恤軍民何其怠於職事之甚也今出此詔告戒若不能改過自新再如是者國有常法勿謂朕終有負於臣下勳舊之間也
二十九日明使李琦等還帝遣頭目陶公僎黎德揮范克
復等貢金銀噐皿及方物往求封于明并觧諭還人口戦噐及求陳氏子孫等事其求封辝畧日國人徧行尋覔陳氏子孫並無見存臣等思惟本國大頭目黎利爲人謙恭謹厚撫綏有方甚得民心有堪𬋩攝明帝󰔻畢謂侍臣曰此詞未可遽信更當索之仍詔禮部賜公僎等文綺衣遣賫勑還諭帝及頭目耆老更詢陳氏如果無後連名奏來處置并賜公僎等鈔有差十一月帝幸西都拜謁山陵賞扈徔将校軍人
陞爵各一等若上智字大智字陞爵一資用子孫代已封侯及無功勞者不在此例
十二月十九日旨揮各府路州縣社官係本社有田土多人民少而留荒者聽本𬋩等官𭁈别社人無田者耕種若本社田主不得執占留荒違者以強占罪論
二十七日旨揮刑官係犯罪人或徒流自三十字二十字流在布政州自十字六字流在演州自四字至徒󰍁丁在象坊者俱送本道行遣領受交付配所
開試僧道
給帖
庚戌三年明宣德五年夏六月初十日定諸税額例
再頒例律改東都爲東京西都爲西京
東十一月徃征太原石林州逆賊閉克紹農得泰是時克紹得泰争立故征之帝至石林州前門有詩題云不辝萬里整師徒惟欲邉氓赤子蘇天地不容奸黨在古今誰赦叛臣誅
󰱇步軍於菩提先情願者賞一資
攅造户籍
辛亥賜年明宣德六年春正月初一日帝遣正使黎汝
覧副使吏部尙書何栗黎柄等如明求封并陳情及觧諭求戦噐及陳氏子孫事其辝畧云大集國人徧求陳氏子孫的無見存窃惟本國地方不可無𬋩攝而常未奉朝命此所以欵陳而不已也明帝納之五日洟正使右侍郎章敝通政司右通政徐琦等捧賫印章來命帝權署安南國事賜何栗等鈔幣遣隨敝等歸按皇朝通紀明疐遣使封帝爲安南國王自是朝貢不絶二月帝捉閉克紹農得泰等回三月至京
定
置内外各監舍人各司從吳文通所請也
冬十一月初一日明使章敞徐琦來至京賫印命帝權署安南國事二十日敞琦等還帝遣審刑院副使阮絢御史中丞阮宗贄隨敞等如明謝恩并觧歲貢金五萬兩乞依洪武三年貢例自後常貢不絶明帝賜文絢等鈔幣遣還
十二月六日帝命作籃山實錄帝自作序著籃山洞主
壬子五年明宣德七年
春正月命親王思齊将兵征忙
禮州州酋刁吉罕子刁孟旺出降居于東京立為司馬後年殺之
冬十一月帝親征復禮州
帝復征哀牢
癸丑六年明宣德八年
春正月󰱇官男及國威三路北江二路充國子監
親征復禮州班師
夏四月八日遣陪臣陳舜俞阮可之裴擒虎徃明國進貢御前三分皇太后皇太子各一分并觧歲金事
攅造户籍秋八月降長子思齊爲郡王以次子元龍継承
宗統
帝回籃京閏八月彗星出西方
二十二日帝崩于正寢初帝之經營四方北擊明㓂西却哀牢避實擊虚所向有功者止有武臣黎石黎禮黎察黎問黎銀黎理等三十人文臣黎靈黎國興等父子之兵鉄突二百義士二百勇士三百象四隻其輕勇及老若户衛者纔一千而已帝嘗於萬幾之暇𭁈群臣論古今興亡得失之由因及明賊之所以敗我之所以得何也群臣皆曰明滛刑虐政久失民心帝反其道而
用之以仁易暴以治易亂此所以成功之速也
帝曰卿等所言固是如此亦有未盡
朕昔時遭板蕩棲迹籃山本欲苟全性命而以初無取天下之心
及其賊虐諭甚民命弗堪凣有智識者皆被其害朕雖罄家所有以奉事之冀其免禍而彼害朕之心曾不少
怒義兵之舉朕實出於不得已焉耳
論曰太祖即位以來其施爲政事藹有可觀如定律令制禮樂設科目置禁衛設官職立
府縣收圖籍創𭓇校亦可謂創業之宏謨
然多忌好殺此其短也
又曰帝承祖父之業時遭大亂而志益堅晦跡山林以稼穡爲業
由其憤強賊之陵暴尤留心於韜畧之書罄竭家貲厚待賓客
及戊戌年起集義兵經營天下前後凣數十戰皆設伏出奇避實擊虚以果敵眾以弱敵強
及明人出行戒戢軍士秋毫無犯
两國自是通好南北無事忙禮哀牢俱入版圖占城闍槃航海脩貢
帝宵衣旰實
凡十年而天下大治
史臣論曰帝起義兵未嘗濫殺一人惟能以柔制剛以弱制強以寡敵眾不戰而屈人兵故能革否為泰轉危為安易亂爲治所謂仁者無敵於天下其帝之謂歟其有天下而傳萬世之業也宜哉
秋九月八日太子元龍即皇帝位大赦改元以明年為紹平元年
時帝年方十一歲
冬十一月阮廌奉勑撰碑文翰林院待制武文裴奉書
二十
二日歸塟于籃山永陵廟号太祖上飱號曰統天啓運聖德神功睿文英武寬明勇智弘義至明大孝高皇帝
十二月初二日遣陪臣黎偉程真等如明告哀
十九日明遣正使兵部侍郎徐琦副使行人司行人郭濟來索歲金
先是明數遣使來多索歲金
高皇帝乞依洪武三年貢例明帝反福不從
至是復使琦濟等來
扈從西京造籃山殿
大越史記本紀全書卷之十終
大越史記本紀實録卷之十一
朝列大夫國子監司業兼史官修撰臣黎皇朝紀太宗文皇帝
諱元龍太祖次子在位九年東巡而崩壽二十塟祐陵帝天資明智運撫昇平内制強臣外攘夷狄
重道崇儒設科取士讞獄訊囚率多寬貨亦守成之良主也然耽心酒色暴崩于外自取之也其母恭慈皇太后笵氏諱陳清華雷陽群來鄕人也
以太祖起義六年癸卯冬十一月二十日誕生順天元年三月册封梁郡公二年
正月六日立為皇太子六年九月八日即位以明年為紹平元年大赦天下以生日為繼聖節尋改萬壽聖節號桂林洞主時帝生方十一不假垂簾聽政而天下之事皆自已出甲寅紹平元年明宣德春正月九年朔帝出百官謁太廟又出百官同北使望闕𢪒於客舘四日命門下司右侍郎阮富後改傅右刑院郎中范時中與北使徐琦郭濟等如明
先是明遣徐琦等賫勑來問所拘留之人及土貢之金故帝遣富等徃
觧之
六日議遣宣撫使阮宗胄中書黄門侍郎蔡君實耆人戴良弼等賫表文及方物徃來封于明
旨揮大臣文武百官内外大小等其略曰人臣之道大要有二
上則愛其君下則愛其民
愛君者必尽忠愛民者必尽誠而已
凣其有僚朕已委信有不竭忠誠荒廢天職則國有常憲
間者求賢圖治命諸人各舉所知
今既久矣曾無應命󰁮一人以荅朕心何也
七日宣光鎮平原獠人入貢
命都督黎問傳㫖諭之使回
本業
九日㫖揮御前各軍及五道諸衛軍僃辨粮食用二箇月限本月二十日就東京土分點目習藝
若清化乂安新平順化各鎮鎮軍即就本府本鎮土分點閲
違者治罪
十二日㫖揮文武百官自六品以上有所官及藩鎮父道首領官等有嫡子孫或同異籍並免税并當差
若築鼎耳堤路及警急事務不免其嫡子孫各聽報名赴監讀書以俟󰱇用
㫖揮京城及諸府路縣州社󰀋村庄等今後銅錢破鈌猶穿得
緡貫即流通使用不得拒斥若已斷鈌穿緡不得即不用
違拒揀擇亦同罪國
初以來數出詔旨禁民拒斥而庫吏收税常揀好錢民間禁不能止故更有是令
十三日除内外大小官員黎豸等一百五十六人
其輕赦徒流罪潘季卿等亦預焉
十五日帝謁廟是後命文官行禮帝出較塲觀𡐡神黎察等及文武内外百官告天地神祗名山大川刑帛馬歃血盟誓及差官𦤶祭天下各處神祗
㫖揮天下諸路縣官
等速具本路應試士人期以本月二十五日赴本道點集至二月初一日考試
中󰱇者免徭役補入國子監
若在各路學讀書者二十五歲以上考不中者還民
以咱侯文队杜順等五人爲國子監敎授
二十八日旨揮大臣百官今後不得徃來郡王所
郡王無人召即不得入朝
有私引入或門者咱入及百官有私至其家者加重罪
時有侍兒三人走来奏郡王言多妖妄不順故有是命
以御前學生程清阮文錫等
為御前學生局長朱三省陳封為局副裴時亨為太師丞
二月初三日諒山鎮管領黄原懿謀反命北道司馬黎文安討之
四日考天下學生中考者千餘人分爲三等一等二等還國子監三等還路學讀書並免徭役
八日以御前武隊莫吞等四十七人為諸路鎮撫
先帝時各衛將校過犯降為武隊至是復用之
以黎犬爲入内少尉參知海西道諸衛君事太監如故黎謙爲都
押衙知左𤤻事
罷南道行遣黎克復爲判大宗正
時黎察既殺仁澍疑克復有怨奏奪其權使知獄訟
克復乃仁澍同母弟也
以黎國楨爲南道行遣知軍民簿籍政事詞訟如故
以黎乘爲鐵突中軍行軍總領黎醯爲殿前都檢點同太監内外諸役黎棲爲指揮使
遣大司徒黎察司寇黎銀司馬黎列黎盃等選各道丁壯爲兵
旨揮係軍民諸色男並選取
若文武自六品以上有所管男及國子監生諸色役已有
岝字官賜公奴私奴並免
若御前武隊鉄突有一二三男止免一丁其軍民自三男以上亦免一丁餘並選取
大司徒黎察以前違事䄇宏伯有可矜惜使少保黎國興編赦免舊官籍詔勑㫖各與本道行遣咱候欲復用之
言官阮天錫裴擒虎等奏曰先帝有旨黎國噐䄇宏伯黎德轝等雖有才不可復用
臣下有謀叛逆須告者不容彼告
今若舉之是違先帝旨也
且如宏伯等誰更用之
遂却其名令補軍伍既而慮宏伯在
軍必復生事有害於是岝還民産
初太祖晚年多疾病又君王思齊狂悖帝由幼冲而陳元扞范文巧皆常有佐命功頗得時望
元扞又陳族子孫而文巧亦京路人慮他日有異志外雖崇其禮而内實疑之
丁󰘊本黎國噐䄇宏伯阮宗贄黎德󰲛之徒逆知其意争上密疏勸太祖决意除之
有不悅者國噐輙指爲二家之黨死徒者葚眾
群臣皆畏其口然太祖深知國噐等皆傾巧小人心常疾之
其後俱以事繼斥竄仍慮其
復進故以是戒之
咱安𢮿越忙父道琴公冠帶入朝
十四日忙禮州刁孟旺母來降刁吉罕之妻也刁吉罕既死子孟旺奉其母㱕故地
母猶先為納疑帝問曰孟旺何不自來
對曰旺爲其弟道收引慮忙來相争以故不得遠離其地老妾先㱕命朝廷
帝使人諭之㱕報孟旺入朝
十五日旨揮文武官員諸人所進之賢所上之言朕𡸈不聞但眾人所言不有其謀可釆所進皆妄以常人
諸人有意爲國即更留心旁訪或隐
逸山林或棲身村也朝廷試用未及者薦得賢才十二人以佐朕圖治如此可謂為國盡忠其賞不等
二十二日司馬黎文安征還
初諒山鎮黄原懿黄文萼阮世寧阮公廷皆本鎮父道以歸國有功並拜管領仍居其地
宣慰黎圖黎弄等不能撫馭原懿等皆𢙇怨
郡王有妾因事退出
原懿來朝見而悅之潜載以㱕𦤶其事露
又有懿奴飛豹者因懿撻走入圖弄等乃騰告謂原懿已起兵
帝即命文安將御前鉄突及北
道兵討之
及至則文萼爲鎮兵所殺
懿等各棄妻子亡入吳地
文安乃散軍搜捕四人親戚奴婢産畜併及鎮軍妻子千餘人㱕献
帝尽釋其民人以四人家属給賜群臣
夏四月朔命百官迎吉州法雲寺佛赴東京禱雨
時天久不雨而徒以迎佛誦咒為祈禱
阮天祐奏疏曰陛下脩德録寃囚出宮女而天不雨請斬臣以謝天下
大司徒黎察惡其言直疏未報會有小雨乃呼天祐問之曰昨暮非小雨耶
又有清化宣光等路官奏雨狀適至併以示天祐天祐無以對
流監生阮德明于遠州
德明家赴監有匿名書粘於道傍神祠壁上有大司徒察都督問同謀殺翁士即仁澍也判大理語
德明召人來觀既而自取毀裂投水中
察疑德明所作撂拷不服將斬之刑官以為疑罪乃得减死流之没其家財
乂安府進御舶至大通塲夜爲雷霆所燒
復以黎可爲榮祿大夫諒山鎮宣慰大使知軍民事以黎汝祖爲政事院同參
議爵明字
赦輕囚數十人以久旱故也
十九日清化府巴隆忙民叛㱕哀牢巡察黎統討之斬其丁壮虜男女三十餘口
立斬罪囚
初威遠軍人阮禀中軍鉄突程壽祿以盗誘官賜奴婢人爲業
司馬黎列捕得奏之
時官私奴婢多亡失大司徒察怒甚命刑官立鞠於殿庭辝竟曳出斬之
占城掠化州人
占城主布提聞太祖崩以帝初嗣位疑中國有变親将兵出屯近境欲謀入㓂
以虚實未審無所訊問乃使船
潜入越海口掩捕數人而去
民追格鬪擒󰱐二人來献
二十二日設醮于勤政殿以旱灾妨農雷震燒船故也
二十五日五道各衛軍將校陞除自衛同知管領下至隊長八百五十一員在内任陞充及御前各軍選授者五百九十六員有事輕赦録用者二百五十五員
内密官唱各給勑自旦至晡不能尽
其在内未陞者賞爵各一資
五月丁丑朔輟朝
先是太史裴時亨密奏五月
初一日有黑猿精啖日日當食日食則國有灾
若得生猿殺以厭之則灾可弭
大司徒黎殺信之奏令宣光太原等鎮官督民蒐羅林谷檻送猿猱前後将繼至日
停朝而行其法於禁中百官不得知
時亨惟奏禮部侍郎舊道士䄇全陽𭁈俱皆得厚賞
五日旨揮諸府路鎮縣社󰀋庄等今年民丁潭池税即依癸丑年例桑州税依新定例
十一日京城失火延燒數百餘家人有死者
十二日遣五道君煇武於校塲引
占城俘來觀而遣之
命入内司馬黎列總督乂安新平順化諸軍就新平順化地方巡哨若過占城草賊劫掠边境将校軍人臨戰違令及𢙇二却退者咱先斬後奏
又命入内少尉黎魁行遣總管黎炪同督新平順化諸軍隨之
十六日命宣撫使阮宗胄中書黄門侍郎蔡君實耆人戴良弼等賫表文及方物往求封于明
行遣阮廌作奏本成内密院阮叔惠学士黎景綽等欲改數字阮廌怒曰爾軰聚歛臣罹此旱灾
爾等所致也
叔惠告於大司徒察都督問察問怒之讓廌曰致天灾非此属過也𠧨在君相耳公相責何太甚耶
廌詞謝曰叔惠以掊克小才居天下樞要每有奏簿皆欲損民㱕官以求合上意故僕因事而𭛁耳非有所訊議君相也
察怒尙未觧然奏本猶因廌不改
十八日旨揮諸路鎮縣各隊巡檢司把関隘等嚴加巡守搜捕盗刼
二十四日辰時有青赤氣状如虹而短並見于東北
天徵降霜
斬左𤤻漆作匠匠
人髙師蕩
時調漆作匠各局起報天寺
土木仲大師蕩勞於役作窃言曰天子不德以致旱灾
大臣受賂󰁮用無功有何善而必崇寺佛乎
爲人所告
大司徒察怒
審刑阮廷歷曰彼敢妄言及国事當斬
阮天祐裴擒虎奏乞免死帝将從之察曰前咱天祐等不察阮德明使投匿名書相誣今又欲放此人餘人何所懲乎
天祐不敢復言
遂斬之
是日適有小雨
明日察言於朝曰使咱言官安得此雨耶
黎銀曰多殺惡人則多雨但路
骨难行耳
二十八日宣光鎮𫎇恩州阮啟使其子來行
命大臣諭而遣之
六月占城管象頭目婁荄二人來降
八日哀牢盆忙使人来貢方物賜織金衣二件絹五四
十口有𩅗氣則空而下
十二日陶祿來降
祿陶季容之子
初太祖之平賊也㱕化鎮父道僞府同知季容不服將家属亡入雲南
至是死其子來降
海水暴涨
十四日雨百官𢪒謝
十七日以審刑院廷歷爲太原下伴安府使仍帶審刑副使
如故
二十日北道同知簿籍裴於󰱑以天多灾異上䟽四條
其一畧曰願陛下内選皇兄國舅老耄耆人諸習故典留爲入侍訓誨厥辝外置師傳立為砥柱旨揮百僚
其二略云文武官員軍民已被其罪在各徒流配所先帝所以懲之
今再見還官除職管軍治民有違先帝之心不協天地之道
大司徒察見疏怒甚使人寫此二條上奏曰先帝以神等皆累世舊臣且與先帝間開十年出萬死以立朝廷
先帝素知臣樸
鈍故臨崩之際以陛下託臣等也
今於󰱑所言意疑臣等有所奸横而使陛下别立親以防之願付之獄官問其虚實
若於󰱑果離間君臣則正以國法不赦
帝良久曰於󰱑所言雖有切害何至若是
察奏徃復數四帝皆不咱
天祐擒虎復奏曰於󰱑勸陛河不可委任大臣是違先帝遺詔而委生嫌釁不可不問其罪
右弼黎聞靈執其疏來奏帝乃可之
遂流於󰱑遠州
二十四日追尊生母爲恭慈國太母
初太祖不立正
室惟郡王母鄭宸妃𭁈犯惠妃等數人而已
國母亦先帝側室於草昧時已先薨
及是帝追念尊為國太母
舊臣主在籃京帝命元舅右𤤻黎連及中書是郎陳舜俞奉新神主及金󰀋至廟行禮
大司徒黎察起清潭昭度等寺成守九十餘間
秋七月十一日㫖揮各道衛軍将校及路縣鎮󰀋社官等凡治道以清刑爲本
朕見軍人皆越次奏告運勾訟人防廢民事勞擾朝廷莫此為
甚
自今凡軍民有小訟即先就本社社官諭辨社官不能方就縣縣不能以次至路至府府不能方就本道本道又不能然後奏聞
其訟田土亦如之
若評諭官宜用法公平不可受賂偏曲使有所寃
其大訟方許直奏
十五日設盂蘭會赦輕罪囚五十人賜僧人通經錢二百二十緡
八月賜國子監生及路縣生徒著冠服并與國子監敎授及路縣教職著高山巾
初教授監書庫皆太古巾至是令戴之
八日令右僕
射黎汝覧徃籃京立太母廟
九日斬道者程堂
政事院同參議阮欣等奏言曰堂白日偷窺律不至死殺之不可
不聽
太廟厨兒阮注以抑買市貨杖八十刺項徒象坊兵
時諸室厨人多托宫中以賤直抑買市肆人民病之
阮天祐捕奏乃加注罪仍令徇眾三日
定取士科
詔曰得人之效取士為先取士為方科目為首
我國家自經兵燹英才秋葉俊士晨星太祖立國之初首興學校祠孔子以太牢其崇重至矣
而
草昧云始科目未置
朕纂承先志思得賢才之士以副側席之求
今定為試塲科目期以紹平五年各道鄕試六年會試都督堂
自此以後三年一大此率以爲常中󰱇者並賜進士出身
所有試塲科目具列于後第一塲經義一道四書各一道並限三百字以上
第二塲制詔表
第三塲詩賦
第四塲策一道一千字以上
試吏員考暗寫
一等補國子監二等補生徒及文属
十八日南道司馬黎列軍還
布提聞中國無事先
已引退
列到化州欲還會化州蛮道成為道論所擊來求援
列乃引兵助擊之得人口千餘象數十隻以㱕
十九日命管轄黎伴使哀牢
哀牢茹昆孤為叛臣杻在所功力不能制遣使來乞援
帝命伴先徃諭觧之
旨揮五道行遣及各鎮總管宣慰等其路鎮縣各官功績付本道行遣考覈各鎮將校付本道總管宣慰考覈其省院局官即少保右弼考覈左右𤤻内殿各官即押衙右𤤻内密院考覈
各分爲三等務要明當
不得偏私顛倒
二十八日以海西道參知軍民簿籍阮汝撰為北道同知軍民簿籍
旨揮守皇城禁中諸門將校軍人女人内人等今後或有各殿宮人及大臣總管行遣并女官等入朝到禁門即守門預先傳奏候勅旨始得入
女人無品爵並不得入
各殿内人女官奴婢無故不得徃來别殿
若守門不謹容情私放濫入及𢃄将鉄噐等件自一針以上到禁中不先傳奏即論罪依律
九月四日
頒紹平新錢六百餘貫賜文武百官
以御史裴擒虎為諒山鎮安府使以右藤縣轉運潘天爵為侍御史
㫖揮各鎮縣社村󰀋庄等有赴京行役者軍即将校民即路縣官轉送
其官私功即取本縣文信
若在京軍人及大臣勢家之人或取本具差某事即總管總知本衙本家給信字
軍民販賣亦仰路縣官給文引
各鎮巡檢及水六各處守把務要盤檢明白無給文引即截還
時各鎮人多詐爲行役誘人奴
婢故有是令
司空黎銀同鄕人范鬢因𭁈銀奴爭田私出不遜語
太祖起兵時鬢從官軍襲檜柵
軍至柵下鬢迯入柵降賊
賊覺乃設僃軍不克襲而還
至是銀𭛁鬢前事使刑官追鞫准奏斬之
大司徒察曰今吾軰有權勢而讐其鄕人何求不得
後或吾勢盡𡸈可使吾子孫當其怨禍耶
銀厲聲曰彼子孫猶能興怨而吾子孫獨不能報乎
久之鬢乃得减死流遠州
以𰎟山縣轉運使梁天福爲殿中侍御史北江下路
教授阮昭甫為監察御史昭甫上疏有可采故也
御史付中丞阮天祐以言事忤旨免官奏乞致職而去
十六日奏告天地及太廟以鑄順天承運之寶代天行化之寶勑命之寶制誥之寶御前之寶御前小寶共六顆
爪哇商舶入貢方物
哀牢昆孤使其臣官龍進象隻金銀乞院兵
旨揮𭁈木忙少尉車芇出哀牢南馬各蛮救昆孤
占城使賫書及方物來献求和親
大司徒察問曰爾國私入吾境捕化州百
性何也
對曰國王聞者皇登遐今皇帝即位兩國不通使疑未信故使將軍徃境上問消息
将軍𢫔違教旨私捕化州六人㱕
國王怒大将以下並加刖刑護送其人交還化州總官不敢有犯
朝廷知其飭詐然以彼能自来故含容之不加究問
安󰘊路總管阮宗徐同總管黎遙貶三資罷職
本朝禁臣民不得私販外國商貨
時有爪哇舶至雲屯鎮宗徐等當檢録舶貨正数前已将原数供報後復隐詐改换其状而私販
九百餘緡自𭁈黎遙各占百緡事𭛁故罪之
命轉運黎壽老起居蔡惠疇使占城
冬十月蝗傷稼
差官分道驗田榖
以南策下衛同知黎壽等為安󰘊鎮衛同總知諸軍事管領范洪州為安󰘊鎮衛同知諸軍事審刑院副使程子昱為太原鎮上伴宣撫使
十二日符忙逆人丁桂子道頼來首有旨免罪使還
以前太子侍講阮晋才為國子監博士
十一月明遣行人郭濟朱弼等隨告哀使黎偉
來吊祭
至京初四日行祭禮其祭饌皆自北道賫送極為豊盛
出逆承天門人設祭于乾德殿
其禮猪一羊一食品紙前幢節香花凡八十卓
祭官在左立主祭在右不奠酒婦人隔帷舉哀
五日宴济等于勤政堂
七日大司徒察等又宴济等于客舘陳雜戲以觀之從其請也
明使徐永達章敞郭济等前後数軰於貢物之外朝廷私有饋餽一切不受
然咱其從人多賫北貨重立其價抑使朝廷買之
西道行遣左僕射
黎磊卒贈保正功臣輔國上将軍入内中書令鄕侯謚忠簡
命管領黎柄内密院同知潘寧御前學士局阮天錫黎吉甫等從郭濟如明謝吊祭
爪哇一人八諦一作先孫等進土物有𣐙香数株何為屋柱
籃山殿火
氷凍山木死
二十二日帝誕生日也以為繼天聖壽節尋改萬壽聖節
蠲田租及人丁税
遣封大司徒黎察二代
内密院何德政徒本道属丁范思明貶一資
德政為行人如明告哀𭁈明人圍棊
及𭁈正使争罵
思明󰲡帶北賣誤中點軍故紙故皆降黜
時正使黎偉阮傳蕊軰多買北貨至三千餘擡
朝廷惡其搶販欲愧其心使人收驗暴於殿廷然後還之
遂為常例
十二月八日哀牢人來降進象三隻
車芇何安掠等軍至時哀牢杻󰀋杻在等以弑其主昆孤而更立昆孤族人諭群為盤茹使使賫象隻金銀來降
安掠等遂𭁈俱來
朝廷赦之
言官潘天爵上彈章論前軍總管黎受當國喪娶妻大
起第舍使家人出境私𭁈化外交古等事
時諸大臣皆司役軍人大起第宅
帝因命天爵徧入大臣家驗㸔明白
帝問曰諸大臣皆無此事耶
卿獨奏受何也
天爵曰都督司㓂司馬皆故命大臣宜正已以率百官有所營為必循禮法不然則告奏而後行故臣等不可不言
且臣以受有數事故併言之
今奏勑旨使徧觀第宅臣敢不盡職
於是又疏構新宅者參知東道黎定等以下至管領二十餘人奏之
帝皆不問獨命勘
受
都督黎問司馬黎銀等以受親勳之臣營觧之
帝亦赦受餘罪没私販金十五兩銀百兩仍勑妾程氏却受户籍咱贖爲外人
復禮州刁吉罕男孟旺來降
勅賜為入内司馬知本州軍民事爵冠服侯
遣入内少保黎國興入内右弼黎文靈等奏告太廟奉迎太祖及國太母新神主祔
命文武官就都督󰱑議除䘮
行遣阮廌等共議宜素服滿二十七日然後除之
三十六日上親坐丹扆
先是成服太祖新神主在乾德
殿帝每臨朝立會英殿東楹以咱事至是動蹕坐扆
庭設樂而不作群臣上慰表
賜南馬州道冕為本州大知州知軍民事爵明字
初南馬州属哀牢後能慕義㱕順
至是遣子入朝求為内附
帝嘉之乃授是職仍賜冠带并時服一襲
乙卯二年明宣德十年春正月朔率百官謁廟
還宫素服臨朝作樂警蹕群臣皆吉服進慰表
初三日明宣宗崩皇太子祁鎮即位是爲英宗改元正統
旨揮大臣文武百官等略曰汝諸人不復
如前守法
今後官軍治民或掌某事宜盡心公平愛恤軍民無或偏私如不悛改必遭重誅
四日哀牢盤茹諭群遣其臣刪莫察母等奉金銀酒噐及象二隻隨偉入貢
偉奏言哀牢荒亂上下乖散之状
賜内外文武百官宴五日𤼵錢賜外任文武官有差
去年命各道行遣考覈外職功勤第為三等至是依次行賞
其新除未有功過者處以二等
𭁈軍人阮公䃈為掌曆户部主事楊玄中為靈臺郎
以郎中范時中為同知
審刑院前副中丞阮天祐為清化路安府使
令諸道軍各就本土近便分習陣御前各軍講武於殿庭
二十一日言官潘天爵梁天福阮昭甫等上疏曰先帝櫛風沐雨躬擐甲胄勞神苦體十餘年而後定天下
陛下繼有成業可留心學術勤於求賢以圖治功
今大臣進少保右弼侍勸講學陛下起去而不咱其不可一也
先帝擇人為姆師以奉内訓陛下嫚罵而不咱其不可二也
如宸妃惠妃以姨入教戒陛下先使閉
門不納其不可三也
如陛衛管領見陛下不讀書而執弓射禽或諫止之陛下不咱又引弓以射之其不可四也
先帝選取功臣子弟使之侍學陛下皆踈遠之而内與近習侍内嬉戲其不可五也
凡人君必求賢才能直言極諫及有功者而賞之今反與宦官戲而賞之其不可六也
臣待罪言職敢不條陳願陛下臨朝之際或接近大臣或咱群臣奏事必平正尊嚴假以天子穆穆之容敬大臣勞有功納直諫以開言路達
下情則繼志述事之大孝不專美於成王太甲矣
帝見疏大怒詰問左右學黎景綽宦者丁誨等徧至天爵等家質問疏訴者姓名且讓之
天爵對曰此北江下衛同總管黎冷所告臣也
臣等重在愛君盡職而已死亦何憂
景綽等乃罷
明日天爵入朝奏言󰔄舜聖人也而伯益以荒怠爲戒唐太賢主也而魏徵以十漸爲防
臣等辱在言職恐君有過故效其狂愚
陛下納之則芻蕘工技各盡所懷而陛下聖德益光大矣
帝
意觧天爵等復就職
斬國子監生黎子昱妻子田産没官
子〇在監不讀書而專於卜術符咒誘盗人妻妾并盗取十八房應用資
祭酒阮誠將奏之子昱遂夜作狀誣誠及武應先祭酒以下及各堂長將𭁈潜謀及逆
大司徒察知詐執之使獄官阮允恭引問
子昱辝󰠃遂首服
及臨斬子昱訟天蓬天猷不輟口曰此身以過他身不可如是
上幸杲洞觀五道各衛習步陣又閲水戰於珥河
以轉運阮必敬爲三帶路
安撫使芙蒥縣轉運使潘仁為天長路安撫副使
二月明使禮部有侍郎章敞行人司行人侯瑨隨阮宗胄來賫勑命帝權署國事
五日丁未命少保黎國興釋奠于先師孔子後以為常
戊申祠社稷
命管領潘子曰大夫程元僖賫表文及方物隨敞等如明謝恩
八日告太廟以權署國事之命故也
命官遍祭天下祀典神祗
定田土潭池桑洲各額
頒國朝名諱凡遇廟諱御名正字臨文並不󰱐用
其有姓
名並咱改如恭慈國太母諱陳咱改程字
以右僕射黎汝覧兼西道行遣
流蔡君實于遠州阮宗胄于近州
二人之奉使也有司具本以先後之序著宗胄為陪臣君實為耆人
君實意不平
至明國照次賜衣無織金文心有所憾謂北人曰我四品官反居宗胄下何也
及賜宴時不服賜衣著已織金衣以入以承旨阮廌掌撰奏本肆罵之从又罵東道參知陶公僎以其引宗胄𭁈已同事
宗胄亦念争不以遂𦤶相敺宗
胄破靣從行者諫不能得
交訴於鴻臚寺互相醜詆
宗胄又私過隆州北内官納其禮物又𭁈隆州伴送官吕回言使哀牢時事窃言先帝咱讒濫刑
皆以奉使外交忿鬪辱國罪当死
以嘗有功隨情輕仲各以流
諭宗胄又多賫金帛販北貨帝惡其違禁營財尽散其裝賜百官
三月初六日鑄寶璽成
命右弼犂文靈等至太廟奏告
六璽皆以金銀為之
順天承運之寶臧而不用
傳國用之
代天行貨之寶征伐用之
制
誥之寶制詔用之
勅命之保勑諭及號令賞罸大事用之
御前之寶帳簿及籍簿用之
御前小寶機密用之
然政事猶用牙印施行新寶俱未用也
旨揮大臣文武百官今後公侯文武等官入朝從人各有分數一品五人二品二人三品一人
旨揮諭文武百官軍民等今後軍民至家或衙不得尊呼曰君家曰公衙及稱臣申等語
如違即呼者受者罪依律
其參預朝政以上官軍民有申狀方咱僕申公衙不得稱神
諒山南策等路民疫
以御前中軍鉄突黎等為哀牢縛邏鄭窻陽忙上下等處防御使知軍民事黎添為南馬州蚕上下二州及闌和縣防御使知軍民事
時哀牢各忙外言歸國而反覆不定故朝廷因各置官以管監之
有再犯盗七人俱年穉刑官㨿律當斬
大司徒黎察等見其多殺心难之帝以問承旨阮廌廌對曰法令不如仁義亦明矣
今一旦殺七人恐非盛德之舉
書曰安汝止傳曰知止而后有定
臣請逑止之
義使陛下聞之夫止者安所止之謂如宫中陛下所安也時或出幸他所不可常安反㱕宫中然後安其所止
人君於仁義亦然以之存心而安所止
時或威怒終無可從願陛下留心臣言
於是察銀等曰卿有仁義能化惡爲善煩以付之遂使廌𭁈天爵等各保受其囚廌曰彼頑猾群童朝廷法制所不能懲况廌等德薄鞌能化之
久乃判斬二人餘以流諭
羅羅斯甸國人來貢
羅羅斯在哀禮之北𭁈雲南接境衣服如
雲南俗而拜謝皆自𭛁聲
廣南府光州人來献馬
夏四月哀牢撾忙等來貢
哀牢蚕忙献象壹隻
旨揮諸路縣社官等見有蝗虫𭛁生啮害桑苗即令禳祓以除民害
五月旨揮大臣行遣及參知簿籍參議󰱑官刑獄等官今後訊獄及大臣准决日不得次目怠慢或有病疾必於眾呈自不得欠鈌
旨揮各道将效及路縣鎮等今方農務路縣鎮官不得輕動民力
六月九日旨揮五道諸衛軍將校等各使人繕脩󰔦壞戰噐
帝日𭁈近習戲於官内大臣欲勸學乃共奏擬以行遣承止阮廌中書侍郎程舜俞等文臣六人隨二三大臣分番入侍經筵
帝使丁蝮退還其奏不納
帝𫳭小竪阮供
黎察等請誅之帝不咱
於是察等稱疾不朝
潘天爵等奏曰生知莫如堯舜而猶以君疇成昭為師
自古帝王之增益聖德者未有不由學問
况陛下春秋方富古今治道未悉周知
大司徒察
等選用儒臣入侍左右盖欲陛下為堯舜爾陛下胡為忽宗社而違其忠誠使之憂悶不朝乎願陛下思先王顧托之意則四海𫎇福而陛下享大孝之禄壽矣
秋七月五日哀牢又反攻遠忙
其杻蛮擊之獲人口十三馘九級來献
太原鎮父道農交聰献飲泉弓
其弓通中可立飲水
旨揮文武内外百官等今卿等不奉公守法其掌天下錢銀簿籍者則沉帶留难宜徵宜免不曾分豁批奏
以致病民
管軍者不恤民病借用物件必令放散以至䘮󰱧及至有事方更營求
至於管民惟務偏私不私牧養或放富差貧市村營屋咱訟不平惟黨𭁈賄幹事不敏惟飲𭁈餔
又藩鎮關隘等官或有異人徃來漏泄迯亡不肯用心誥捕惟圖販鬻以有掊克
卿等共受天祿治天民而所為如此不逆天心耶
勿以朕言為虚文
若能尽心竭力改前行率善道輸中愛恤軍民和僚发平獄訟勸農桑屏賊盗厲廉潔則身榮家
顯福及子尊如有不遵自取誅譴
十七日賞内外在任官年久勤幹者一等爵一資錢五貫
二等爵一資
初帝使潜訪天下至是㨿奏捉問貪污不如法者藩鎮宣慰五道将校各路鎮縣宣撫轉運巡察等官五十三人
以報天寺柱持僧惠鴻為沙門賜緋
化州蒲浪縣民阮如珪為其妻阮氏屯𭁈義子阮郎所殺
事覺阮氏屯及郎並斬
秋八月十一日雷震西道軍船
蝗害稼
二十二日鑄太祖及國太母金像
成命僧行點眼法然後納廟祀之
二十八日黎柄阮天錫奉北使回奏稱副使藩寧行人阮吉甫及從人等七人遇大疫死明國有吊祭
九月試國子監各路教官及有學軍民於雲集堂
時各教官多不稱職或互相短辱事聞于朝故試以汰之
仍試取軍民以充其闕
十八日議减税額
其在桑洲無田榖者軍𭁈桑地五高民𭁈四髙為常業免徵而不及鰥寡
潘天爵曰鰥寡王政之所恤
今惠及軍民而彼不預彼非天
民乎
大司徒黎察等曰軍民出力役供賦税彼鰥寡者於國何賴且先帝時未嘗輕减諸人卿默無言而今既定例言之不置何也
爵對曰先帝時爵未獲居言職今職當言事欲成國家之美耳𡸈私其身哉
於是咱鰥寡免租三高
以黎可立為門下司右侍郎知西道軍民簿籍
國威路上舍社婦女阮氏玉𭁈夫有子八人夫染惡嫉阮氏玉不救養盗夫財産私通庫監阮占以圖改嫁絞罪
帝於後殿習騎象馳逐
會
有進生山羊者帝使騎象鬪之
山羊窮迫奮其角
象驚却墜井死
潘天爵與黎察黎銀諫止
帝默然
二十六日太史裴時亨密奏十一月朔日有食請先用秘衛如舊年事以厭禳之
帝用其衛賜錢五十貫
冬十月六日以黎景綽為内密院使仍侍京筵陶公僎為知審刑院事阮文絢為知内密院事阮叔惠為内密院副使何栗為右刑院大夫
旨揮京城左右伴及各道衛軍等官其本坊本軍土分原
有巡警即修復之置人輪守巡警如法
又軍人坊人於本軍本坊築屋不得雜居他處
十日旨揮大臣文武百官男女等今後係玄黄二色不得穿用外紺黄色不禁
旨揮大臣文武百官軍民等係京城土分即禁止不許種桑其官賜田土聽栽種化果等物
時太史丞裴時亨言禁中忌種桑故有是命
帝以三品官著紅色衣不合古制欲命以青衣易之
大司徒黎察曰先帝開基創業意欲別其
尊卑以表功臣
其制既定𡸈宜更改從之
十八日上幸東津觀五軍𮗓渡
有檳榔生纔數節而結實
涖仁路安撫使白圭以為瑞献之上不受
罷政事院參議阮汝禮職爵
時降補御前武隊汝禮以左迁辝不赴職大臣以王命不行奏黜之
二十九日旨揮御前各軍五道諸衛軍鎮軍及省院局人各帶口粮用一箇月并戦袍噐甲等件限十一月十五日尽數就土分黜目習藝
十一月戊辰朔日有食以裴時亨密奏故不之救
六日癸酉雷虹見
九日丁丑天有声如雷京師及傍縣地震
斬水棠縣轉運使阮廉
廉受人絹二匹
黎察追據太祖時旨揮受賂一貫奏斬之
廉子乞代命不許
占城來使
𭛁錢五千餘緡給出征将校軍人有差
盆忙來進象牙犀角銀布等物
盆忙𭁈琴貴接境見貴弗恭恐禍及已故先效順帝嘉之賫織金衣賞其父道仍賜使人絹匹有差
二十一日以西
道司馬黎盃為總管右弼黎文靈為參督丢五道諸衛軍乂安鎮軍二萬人討玉麻州逆人
琴貴戒以嚴飾将士撫安人民某總管同總管總知違令執鎖奏請問罪
𧗱同知以下臨陣時違令及退却許先察後奏
玉麻在乂安之西哀牢之東
琴貴有眾僅萬人
太祖起義時貴嘗𭛁兵助順授太尉
尋復疑悔獨引還
及賊平乃大愧惧然以其险遠不能順復
貴為人貪暴禁民栽種不得𭁈已争大起宫室以銅為柱妻妾以百
數厚斂其民矯言修貢實盡自入
太祖欲誅之以時方有事故未暇
及至是帝討之檻送京師
二十二日繼天聖節
宴群臣雜呈戲衛舞劍於殿陛
頒賜新錢有差
二十賜日占使辝回賜之絹匹使黎汝覧問之曰占土壘等田是我地也爾乘我國多故奪以自肥至今猶不言還
歲貢又不供何也
對曰臣等欲两國親愛且叩門求火耳然臣國主昏耄不能咱信
臣願得朝廷使臣徃報國主不然臣等有所言無憑信也
汝覧曰朝廷𡸈無一箇使臣但爾無大小之禮使臣𡸈可輕往耶
遂行尙書印信授之
以知審刑院事陶公僎為審刑院使兼禮部尙書
公僎頗諳故典及吳俗時有明國使將來帝欲公僎掌應接事故有是命
立鎮官知軍民事
選壮充軍
十二月明使朱弼謝經來告印位及太皇太后加尊
弼入境先使人奏帝吉服迎接
至開讀亦無舉哀禮宴樂如常
弼等貪鄙内嗜貨賄而外
文廉絜每有金銀禮遣皆辝不受而視從者有难色
朝廷𮗓之乃引從者賜宴别室因行酒潜以金數鎰各納弼等𢙇中
弼等皆驚喜不自勝
弼等又多賫北貨來立重價直強朝廷買之
及還其擡扛貢物及弼等行李𭛁人夫幾至千人
令各道諸衛軍鉄突五軍等𣽊東岸江
十一日以知内密院阮文絢殿中侍御史梁天福管領黎篭左刑院𡐡夫丁蘭偕北使朱弼行賫表賀明帝登極及皇太后加尊
新刊四書大
金板成
以杜文弄為國威上路知府何多满為天長路同知府范時中為東道参知簿籍何甫裴汝領並為同知審刑院阮宗仁為僉知審刑院事潘公益為右刑院郎中
命木忙司空黎可參少尉黎車芇等共𭛁本鎮忙兵擊哀牢道瓊等
二十七日賜百官文武年節錢有差
丙辰三年明英宗正統元年春正月議遣審刑院使兼禮部尙書陶公僎内密院副使阮叔惠如明求封
夏五月朔大赦
六月六日遣審刑院使兼禮部尙書陶公僎内密院副使阮公㨿等如明歲貢
秋七月充諸路生徒
以黎叔顯為長安路安撫使
顯洪州渾村人有政事人服其量
丁丑四年明正統二年春正月嘉興鎮每州土酋道跪道湯等率本州執土官大知州道禮縊殺之㨿柵以叛
招討使何安掠討平之俘󰱐跪等及其黨百餘人送京誅之
乃以安掠為招討大使道跪子道車為𢙇遠将軍兼本州同知州賜冠帶
衣服
命行遣阮廌𭁈鹵簿司監梁登督作鵉駕樂噐教習樂舞
十三日明遣正使兵部尙書李郁副使通政司有通政李亨等賫詔勑金印來封帝為安南國王印重百两紉象駱駝以金為之及郁等回帝以贐禮厚賜之郁等辝不受
十七日以雄捷軍管領蔡士明為正使同知審刑院事何甫右刑院大夫阮日昇等為副使如明謝恩
奏告太廟以明國來封故也
賜武官戴高山巾
初武官戴折衝巾至是許戴高山巾𭁈文官
司
令五道行遣修造户籍
考試書算中式六百九十人補内外各衙門属㨿
試法第一塲暗寫古文
第二長真草書
第三塲筭法
凣民人及生徒許入試監生及已在軍籍者耶停
時宰執皆開國大臣不好儒術專以簿牒詞訟責成有司吏属多曲事上官故内外官鈌即保除用
其倖進之徒厭學術事刀筆
監生亦欲廢讀書而求入吏者故禁之
至是考試冐倖請托且相半焉
行遣阮廌進石磬圖因奏曰夫世乱用
武時平尙文
今興禮樂此其時也
然無本不立無文不行
和平為樂之本聲音為樂之文
臣奉詔作樂不敢不尽心力
但𭓇術踈淺恐聲律之間难以諧和
願陛下爱養元元使閭里無怨恨愁嘆之聲斯為不失樂之本矣
帝嘉納之
命𰎟山縣作石人以敬主石為之敬主山名二月帝如較塲閲武
以左刑院大夫丁蘭為北江上路安撫副使
調段國士為安邦路安撫副使以内侍阮廷擢等三人為轉運副使武隊
客隊長劉伯恭為四厢指揮使
初伯恭為成山侯王通通事
丁未太祖駐營菩提王通嘗使伯恭通問信即太祖謂曰王通果能𤤻師還國可封汝為侯
及天下大定擢為隊長至是大臣具以其事言故有是命
乙亥奏告太廟
追上先帝先后尊號顯祖昭德皇帝曰顯祖招德至仁皇帝顯慈嘉淑皇太侯曰顯慈家淑欽順皇太后宣祖惠文皇帝曰宣祖惠文睿哲皇帝貞慈懿文皇太后曰貞慈懿文莊献皇太后太祖統
天啓運〇德神功睿文英武皇帝曰太祖統天啓運聖德神功睿文英武大孝皇帝恭慈國太母曰恭慈光穆黄太后以明國來封故也
加封天下各處神祠命官致祭
丁景安等以朝󰀩不肃紏劾殿前都旨揮使何棲笵内黎篭等各杖八十以下於是朝󰀩稍肃
考閲将校武藝
其考法以射弓為一藝射箭手為一藝楯勝負為一藝三藝俱中者給全俸不中者𮞏减後以為常
三月旌表烈女黎氏之門
黎氏名輦國威中路福林人故胡朝宿衛梁天錫妻有姿色早寡無子奉事夫家祭祀終其身
少保黎國興以其事聞故旌表之
旱令天下諸路縣祈雨
乙巳月有食
太史裴時亨密奏隐之不救
都知左右𤤻亞侯黎運卒
贈中書令字號侯諡惠知
運恭慈皇太后之兄也初姓范賜國姓黎
帝幸西湖觀魚
以諒山宣慰使黎弄為宣慰大使左刑院大夫陶孟珙為本院郎中阮允恭
為右刑院郎中祥刑院大夫阮長為有刑院大夫水棠縣轉運武廷彦為司刑院大夫底江縣轉運阮日新為祥刑院大夫
夏四月禱雨于景靈宫
帝欲觀胡氏手詔及詩文阮廌采録得國語詩文數十篇上之
賜内外文武官制朝服冠帶前有差
五月行遣阮廌奏曰此者臣等𭁈粱登同校定雅樂而臣所見𭁈梁登不同願回所命
初太祖命阮廌定冠服制未及施行
至是梁登上書畧
陳曰夫禮有大朝常朝
如郊天告廟聖節正旦則行大朝禮皇帝服衮冕升寶座百官具朝服朝冠
如初一日十五日則皇帝御皇袍衝天冠升寶座百官具公服幞頭
常朝皇帝御黄袍衝天冠升金󰱑百官著常服圓領烏紗帽
夫樂有郊樂廟樂五祀樂救日月交蝕樂大朝樂常朝樂大宴九奏樂中宫樂不可一槩用之一
鹵簿大駕如銮輅則大輅象輅馬輅有九龍輿有七龍輿有步輦有𢒎輦如󰀩仗則金戈斧鉞幢幡
旌旗旌節幛扇五方盖
駕馬隊伍皆有多少之數臣不勝尽錄
書奏帝又命登定之登因進冠服制樂噐
大抵登𭁈廌所定多不合其𬢱樂噐輕重大小多相違奏不同故廌辝其事
帝從登議卒行之
帝謁太廟罷倡優戲不奏滛樂
命侍御史阮永錫復職
時有同軍管領黎忠赤私役軍人及所行非違等事
阮永錫劾奏當貶
知詞訟鄭克復為忠赤營觧
永錫乞併問之
帝不許
後日永錫上章辝職
未得旨不肯就列
丁景
安馮榮奏曰永錫何如不使復職
帝乃命復之
上書令參知政事知北道軍民簿籍事亭侯阮󰔻卒贈入内太保諡忠靖
󰔻身黑而長有才辨
六月旱虫復傷稼
令諸路鎮祈雨
以入内少尉參知西道諸衛軍事黎慎為參知北道諸衛軍事入内少尉上南策衛總管黎朗為參知西道諸衛軍事天關衛同總管黎論為南策上衛同總管判大宗正寺鄭克復知北道軍民簿籍清化路都總管黎理為北江下路同總管
知内密院〇阮文絢為順化路知府政事院參𬢱阮宗除為清化府同知府阮汝僎為政事院參𬢱
侍御史丁景安奏曰汝僎參汚三犯法今又受四品官何以示勸懲
帝不咱
庚午京師雨群臣畢賀帝使人徃諸路驗視之
辛未詔曰近歲以來旱蝗相仍災沴荐至宜省刑簿歛以慰民心
以南策下衛同總管鄭可為行軍總管知車騎衛諸軍事管領鉄突後翊聖軍太監御前六軍知御前武士御前中軍諸隊殿前
都校點黎醯為鉄突右軍同總管右軍同總管黎囂為快路總管快路總知黎祜為南策下衛總知都旨揮使何梯為殿前都檢點㫖揮使范内為都旨揮旨揮副使黎篭為旨揮使
時帝年既長咱断既明而黎察猶參固權位帝益厭之然外示包容察不之覺
至是帝𭁈左右謀以黎醯黎囂察之身戚而鄭可舊𭁈察有隙遂出醯等而以禁兵授可
察乞留囂且言曰可若侍禁官中則恐失臣矣
帝入宫
後日帝使人報丁景
安曰大司徒察𭁈陞次而不受欲以黎文安為海西道同都督總管而黎察沮之
丁景安阮永錫乃劾曰黎察專權之漸罪固难容
奏上帝付刑官勘問察免冠奏曰今以專權之罪𭁈臣是臣之罪先帝所加也
於是黎文靈黎銀等皆為察營救帝不從
入内大私馬參預朝政北道同都督總管亭侯黎文安卒贈司空諡忠献文安於武臣中稍為和易每接士大夫以禮
以翰林院校勘阮克忠為西道大司馬衙主簿
中書著作胡德逢為内殿裱褶局副掌
前朝百局副掌止於八品今陞六品有爵至衣緣者
丙戌雷震城東門閣人有死者
罷大司徒黎職爵詔曰黎察自專國政妬賢嫉能殺仁澍以立己威黜鄭可而使眾服罷於󰱑之職爵使廷臣莫敢言斥擒虎於邊陲使諫官皆杜口
迹其所為皆非人臣之法
今欲寘諸典刑以明國法然以顧命大臣有功於社則特從寬貸可罷職爵
復裴於󰱑同知門下左司事爵智字參知西
軍民簿籍如故
出西道參知軍民簿籍鄧得為諒山鎮安撫使尋下獄
以范盃為東道行軍總管黎理為入内少尉參知西道諸衛君事
削奪黎文靈等功臣字及職爵降為僕射
以黎慎為司馬知北道諸衛軍事參知政事黎定為司馬參知南道諸衛軍事黎朗為參知北道諸衛軍事黎爛為北江下衛同總管
以天牛衛行軍總管管領左翊聖軍兼乂安路大總管黎炪為保正功臣行軍總管知金吾衛諸軍事管領
右翊聖軍
出黎醯為歸化路同總管
以入内司㓂北道行軍都總管黎銀爲入内大都督歸化鎮驃騎上將軍特進開府󰀩同三司上柱國國縣上侯
秋七月加少尉參知海西道諸衛軍事黎犬參知政事加捧聖壮士衛總管少尉參知政事
以大都督黎銀女昭󰀩黎日麗為惠妃廢黎察女元妃玉瑤為庶人
詔曰黎察罪不容誅宜斬以徇朕待以不死
惟鄧得為察謀主圖危社稷斬首以梟
阮嘉謨以知情不告特流遠州
若黎
文靈黎領黎受黎醯黎囂等當論依律遇赦停論黎邦以察壻𢫔出入察家特賜流遠州
以諒山路安撫使裴擒虎為御史中丞以其劾黎察也
賜黎察死于家
詔曰黎察今又隂養死士圖害忠良狡計奸蹤日以𭛁露宜斬以徇
黎銀裴擒虎同奏言察罪當死然嘗爲大臣徇屍示辱恐貽譏後世
乃賜死於其家
妻子及田産皆籍没以察財物噐用頒賜群臣
以太元下伴宣撫大使黎雷為車騎同總管兼清化府路
都總管雷農貢古寧人也宣光鎮宣慰大使陳橊為金吾衙同總管兼順化路都總管阮景壽為門下右司侍郎參知海西道簿籍如故内密院副使阮叔惠為同知尙書左司事參知海西道簿籍以入内侍省都押衙參預朝政黎謙為尙書令知海西道軍民簿籍北江中路總管黎隻為太原下伴宣慰大使
罷多錦縣轉運副使潘天爵充本路軍以察之黨也
以同知審刑院事裴汝領為國威下路安撫使北江下路轉運使
阮從儉為諒山鎮安撫使
以奉宣使范察為入内侍省都知知左右𤤻事陶公僎為門下左司侍郎參知北道簿籍
時西南方有聲如雷暴風雨大作
八月以太監參知政事鄭可為少尉
以入内少尉總管前翊聖軍黎受為參知政事
暹羅國商船來貢
時哀牢以兵争馬江州木州車參攻之斬其酋杻蛮等二十餘給俘󰱐二十餘口送京師
哀牢遣使請之帝赦遣還
種隊阮文
雷奏乞採東海珍珠以充國用帝不咱
以參知政事黎慎杜大阮熾黎受知詞訟事
少保知詞訟裴國興判大宗正寺知詞訟鄭克復各貶一資
郎中潘公益大夫阮長並罷職還民
時帝命大臣量定勘訟官孰為尽職
阮長以年老頗多疾
陶孟珙阮允恭本受明人官爵太祖時久為勘獄官克復國興等奏請遷他職
帝怒以國興克復保󰁮非人又󰰿匿貪汚求迁他職故貶之而罷公益阮長
令御前各軍照樣書畫楯
靣皮笠
翰林院待制武文斐通滛妻母阮氏事𮗓坐斬罪
乞贖遂流遠州
旨諭大臣太監及刑官等曰凡折獄者㨿律文正條而断支其本條及罪名即取刑律呈大臣太監󰱑官五道公同看過眾官曰是然後断之盖以訟事或有冤屈故欲覆勘明白無如前日黎察徒以偏私賄賂而為之
賜左僕射黎文靈知詞訟事
以御前彊努火筒軍同知黎堵為政事院同參𬢱
中丞裴擒虎奏曰參𬢱之職輔政所開非有
老成不可也
今黎堵爲人多過失而遷是官如之何其可
帝不從
中丞裴擒虎奏曰陛下即位以來多更太祖成憲如鹵簿司同監梁登先帝以稍識字用為内人副掌既而見其便僻不可親近出為文隊
今又授以官願陛下思之
九月匠人高烈進草帽二頂并取人民求充本局
侍御史阮永錫諫曰古者人君不以奇技誇巧為貴
故舜造漆噐而諫者十七人
今有進帽者願陛下思先帝時櫛風沐雨未嘗有此
朝罷
帝以帽示大臣及󰉟官仍問之曰此帽何足為奇而󰱑官見諫
永錫對曰臣欲致君於堯舜之上故先諫其未萌爾
帝又欲充十二人於冠作局裴擒虎上疏争之
帝怒以擒虎既劾興國等今又助之所言前後不同貶二資
降管領黎蒲黎牢黎磊等還前鎮撫巡察等職以黎察所舉用故也
鹵簿司同監兼知典樂事梁登進新樂倣明朝制為之
初登𭁈阮廌奉定雅樂
其堂上之樂則有八聲懸大皷編鐘設琴瑟笙簫管籥柷敔壎篪之類
堂
下之樂則有懸方響笙篌琵琶管皷管笛之類
冬十月流黎討等于遠州
時黎討黎侃黎克諧等皆武士為黎察所親
及察敗有言其為刺客者考畧不服
形官以討等咱從黎察欲殺大都督銀當斬罪
特旨免死流遠州妻子田産籍没
玉麻州道慕捉其弟道悶等及手下五十餘人送京師
悶慕異母弟也皆琴貴之子
官軍征玉麻時慕歸順朝廷而悶從父貴㱕哀牢
貴既誅慕招悶還
既至又陰謀殺慕故慕擒献之
庚午五輅成
賜鹵簿司同監梁登為都監
内密院使黎景綽受銀二十兩事𮗓按治當死
帝以其久侍經筵特旨罷職還民
十一月授黎景綽為翰林院侍講御前學生局副朱三省為左刑院大夫陳封為右刑院大夫阮日昇為安󰘊路安撫使
以白七縣轉運陳顯為是御史
時顯奏言本縣有舊江支流一派可通行舟筏而總管黎囂奏乞填塞為以物由是舟筏徃來多被妨阻
中丞裴擒虎奏顯不避權勢可為風
憲官乃罷是職
頒新定聖節正旦朔望常朝大宴等禮󰀩
註初帝命粱登定大朝諸󰀩至是成進之
乃命傳寫󰀩註懸于丞天門外
帝謁太廟百官著朝服行新禮自此始
行遣阮廌參知簿籍阮傳陶公僎阮文絢參議阮了等上疏曰制禮作樂必待人後行如周公而後無間言
今使小竪梁簦專定禮樂國得不辱乎且彼所為欺君罔下無所憑㨿如皷鳴人早朝報時今君出𤤻定乃鳴
古制君出時左撞黄鍾之鐘而右
五鐘應之君入時撞𬎼賓之鐘而五鐘亦應之
今林朝鐘一百八聲是和尙數珠之數
如用明國制君坐奉天門則有金󰱑奉天殿則有寶座
今止有會英一殿復有金󰱑移轉不安重設亦不可是皆何等禮󰀩
夫造車則前簷後户
今關户在前古制如此乎
人君出警入蹕此禮之常
今閤門唱奏事󰍶百官退君尙坐而蹕人始鳴蹕何也
且登小竪繞步御座近君之側臣窃疑之
登奏曰臣無𭓇術不知古制今之所為尽其
所見而已若行𭁈不行顧在陛下臣安敢專
阮了奏曰自古未有宦官專壞天下如此
丁勝自内出罵曰宦官何為壞天下若󰱧天下則先斬汝頭
遂付了刑官按察獄成當斬特旨許刺靣流遠州
丙午帝視朝出入有鳴鞭蹕出入鳴鞭自此始
戊申繼天聖節
是日早帝謁太廟行賜拜禮
還宫鹵簿司盛設鹵簿󰀩仗於丹墀
帝御衮冕朝服御會英殿
大都督黎銀出百官著朝服行進慶下表禮
帝御衮冕百官著朝服自
此始
大宴百官其𢮿花供饌皆用新禮
暹羅國遣使斎罡剌等入貢
帝以勑書使之賫還并除今年抽援也引也分使减前年例半分二十分抽一分及厚加賞賜
外賜國主分邑絹二十匹磁碗三十副國妃分邑絹五匹磁碗三副每副三十五口
有告大都督黎銀家奉觀音佛為女惠妃求𫳭
帝御東城門命太監杜犬領武士五十人搜銀家得所奉佛及金銀匹絹等物
明日銀入朝免冠謝罪
帝命收銀家奴婢問之
十二月朔以入内司馬行軍總管黎魁為入内司馬參知政事知西道諸衛軍事
黎銀免冠奏曰向者臣從起義籃京今臣亦多病卜師云臣居宅内先有佛廟因有汚穢作殃
故再修以鄕火之緣
臣所棄妾阮氏及所賜臣黎察妾陳氏二人俱是臣仇怨人𭁈臣頑奴羅織以成其
事先帝知臣每為優容今臣筋力頗倦願放㱕田里以終残年
若咱左右之人考掠臣家人病痛必生異辝則臣身恐不能保願陛下思之
𭛁
嘉興軍營粮𭁈嘉興鎮官貸食
初太祖征復禮州令軍粮轉到嘉興軍營收貯至是嘉興鎮宣慰大使黎遙奏言廩𭁈粮俱󰱧弊乞轉送納東京
中丞裴擒虎曰粮貯於边實為良法運就東京恐為不便
帝從之故有是命
令明人著京人衣服斷髮
督五道民人浚諸港
降黎銀女惠妃日麗為修容
女巫阮氏流遠州
符水師陳文坊徒象坊兵
以政事院同參𬢱阮欽為演州安撫使復禮州鎮撫使黎彦為葵州知州
黎魁為乂安路鎮撫使
追尊恭慈光穆皇后為皇太后
令五道都總管等官整理戰船哨船旗幟嚴僃
期明年正月習水陣
戊午五年明正統二年
春正月令四道民人鑿長安清化乂安諸港
夏五月命文臣督軍民鑿清化路諸港
降郡王思齊為庶人
二十七日以災異下詔曰此歲以來旱蝗相仍災異荐
至今四五月間累次雷震籃京太廟前園樹
驗其致𠧨必有其由
抑
朕德不修而庶政荒怠󰊹将宰輔非才而爕理失宜󰊹
抑任用非人而賢否混淆歟抑賄賂公行而獄訟冤濫餘抑土木屡興而民力疲困餘將賦歛繁重而民財匱乏󰊹引𠧨自責大赦天下
凡尔〇臣文武庶官等宜各旨其〇失直言無所隐諱
如有可釆必顯加榮擢雖有愚㦉戇疏亦不之罪
庶可以回天心弭灾變使國家永享無󰠃之福矣
六月補官男自六品至三品為親隋各局二
品至一品為正監副監
冬十月十三日遣審刑院副使阮廷歷僉知内密院事程顯侍御史阮天錫如明歲貢
十二月明使給事中湯鼎行人高寅來言地方事
二十日遣中軍同知黎伯琦中丞裴擒虎如明奏太平地方事
己未六年明正統四年
春正月帝親征復禮等州
時琴蛮擾害邊民帝命將問罪
哀牢咱琴蛮剛娘等遣其杻花出兵象三萬餘來援侵掠復禮等州
帝親董六師征之
三月旨揮定錢陌文數及絹布長短尺寸并紙張等式係同錢六十文為一陌絹縷長三十尺闊一尺五寸以上細麻布並長三十四尺闊一尺三寸以上蕉布長二十四尺綿布長二十二尺紙用一百張
夏四月有彗星見西方
秋七月望月有食之
八月󰱇補軍伍
大集軍其
東十月黄子宜民生
十一月大赦改元
其以明年正月改大寶初年
大赦天下
年自七十以上賞爵一資並賜大酺
庚申大寳元年明正統五年
春正月朔改元
三日詔曰朕惟古之忠臣良将事君尽節徇國忘家
今尔大臣内外文武百官等食君之祿當󰪽君之󰪽
凣軍民有所弊害及朕行有所過𠧨各宜明争顯諫匡其不逮思尽人臣職分之當為以媲美伊吕周召之列寧可居平勃王陵霍光諸葛敬
德子󰀩李𣆭之下乎苟能如是則我之君臣尽保全勳業於始終共享福祿於悠久庶乎不負黄河如帶泰山如礪之言𡸈不偉哉
凡尔有官欽予是命
帝親征宣光收物縣叛人何宗來
十九日擒獲宗來子宗茂
二十日斬獲何宗來乃𤤻師
献捷于太廟
二十一日立長子宜民為皇太子
三月帝親征家興鎮安順每州土官逆各儼
選壯充軍
攅造户籍
夏五月十五日帝𤤻師自順每州以儼進牛象
乞降并雨暑方盛故也
六月󰀋封吳氏為捷妤居慶芳宫即光淑皇太后也
清化路大水
辛酉二年明正統六年春正月運粮
三月再征順每州逆儼生擒哀牢将道𫎇及妻子於羅洞并獲儼子生象撞銅儼計󰠃出降
帝乃𤤻師献捷於太廟
降楊氏賁為庶婦
初楊氏賁生子宜民
帝立為太子
陽氏賁自恃益賜驕矜
帝含蓄忍容降為昭󰀩欲其改過
而楊氏賁愈𢙇快快無所
忌憚
帝以楊氏賁用心如此所生之子未必賢降為庶婦詔天下使明知太子之位未定
夏六月九日甲戌皇子󰘊基生
旨揮󰱇秀女於各縣
置御前侍衛隨次出身
秋八月隽秀女於殿庭
囚逆女從阮氏路之計也
氏路即阮廌之妻也冬十月遣使如明内密院副使阮日僉知内密院副使阮有光僉知密刑院陶孟珙歲貢
黎齊古慎字求冠服
十一月十六日立皇子󰘊基為皇太子
詔曰建儲所以固本立嫡所以正名
此社稷遠圖國家大計也
皇子󰘊基玉裕金相英姿秀𤼵既有宜君宜王之望當正以嫡以貴之名
其令入内大都督黎列賫勑立為皇太子
皇太子宜民可封諒山王皇子克昌可封新平王
賜太妃范氏堯死
范氏堯初為明内官馬騏所󰱐
及還不能守節誑誘惡黨欲圖廢立
帝以年老使入籃京侍永陵
范氏堯以此益深怨望罪極已著因從
眾𬢱賜死
壬戌三年明正七年
統春正月造殿宇
三月會試天下士人
賜阮直阮如堵梁如鵠三人進士及第陳文徽等七人進士出身吳士連等二十三人同進士出身
仍命製文題名竪碑
進士碑記自此始
秋七月二十日皇子思誠生
二十七日帝東巡閲武於至靈城
阮廌邀駕幸廌鄕崑山寺
帝𭛁東津入天德江經桂陽縣大蒜社󱖮橋白師墓御舟不能前
諸軍尽力引䌫亦不摇
動如有所止
帝乃遣中使遍問本處大是處有何神靈
老大曰古有名白師者生精於法術
没後墓于江邊每有靈顯本土人之中使曰祭以何物
老人曰用犢
中使以其奏帝令以犢祭之御舟乃進
八月四日帝至嘉定縣茘枝園遽得虎疾崩
初帝爱丞旨廌妻阮氏路容貌文章之美召入拜為禮儀士日夜侍側
及東巡駕回天德江大來茘枝𭁈阮氏路通宵而崩
百官漸行
六日至京師半入宫
始𤼵䘮
人皆言阮氏路弑帝
十二日大臣鄭可阮熾黎受等受遺命𭁈黎列黎盃等奉皇太子󰘊基即位
年方二歲以明年為大和元年
十六日殺行遣阮廌并妻阮氏路罪及三族
先是阮氏路出入宫禁太宗見而悅之因𭁈狎昵
至是東巡幸廌家因得虎疾崩故有是罪
論曰女色之為人害也甚矣
阮氏路一婦人耳太宗嬖之而身崩阮廌娶之而族滅可不戒哉
九月九日殺宦者丁福丁勝等以阮廌臨刑之
曰悔不用勝福之言故也
東十月遣使如明海西道同知阮叔惠審刑院僉知杜時曄謝賜冠服
侍御史趙泰奏欽州地方事
參知阮廷歷范瑜等告哀
參知黎傳都事阮文傑御前學生局長阮有孚求封
命翰林院侍讀學士兼知御前學生局近侍祗候阮天錫撰祐陵碑文
十六日塟大行皇帝于籃山永陵之左曰祐陵
上尊號曰繼天體道顯德聖功欽明文思英睿仁哲昭顯建中文皇帝廟號
太宗
論曰帝雄才大畧剛斷有為
即位之初厲精求治定制度頒經籍制禮作樂明政慎刑此及數年典章文物粲然大僃海内丕变
爪哇暹羅三佛齊占城满剌加等國航海修貢
後有逋臣宗來招集亡叛僞號紀年順每州土酋名儼遠挾哀牢敢行稱亂
帝身出六師致天之罸
一旬而宗來授首再駕而名儼就扲真可謂英雄之主也
武瓊賛曰帝即位時年方十一不假垂簾咱政而天下之事皆自以出内制強臣外攘夷狄
其聰明勇智髙出隆古英明之主
况又體天地生物之心行帝王不忍之政讞獄訊囚率多寬恕
其好生之德即帝舜之德也
鳴呼若帝者可謂存心制治矣
仁宗皇帝諱󰘊基太宗第三子也母宣慈皇后阮氏諱英清化東山布衛人
帝太以大寶二年辛酉六月九日甲戌誕生
三年六月六日立為皇太子
八月十二日即位改太和以誕日為一十九塟穆陵
憲天聖節
在位十七年壽帝以童稚之年有天資明神釆端俊容止莊重崇儒納諫憫農真守成之令主也不幸遭於簒弑悲夫
爱民癸亥太和元年明正統八年
春正月初八日酉時有星隕于南方
時帝年三歲因請太后垂簾聽政權决國事
二月初二日詔曰此者皇天示变星隕地震
朕甚優惧思所以致此者其知其由
抑朕臨政之
初未䏻輕徭薄賦事有不便於民󰊹將輔國大臣爕理失宜隂陽乖和而致然󰊹將獄訟七當賄賂公行刑多寬濫而𦤶然󰊹將守令未得其人率行非法擾害民間而致然󰊹將怨女未出有傷和氣而致然󰊹抑讒夫猾謀功臣受屈未能伸雪而致然󰊹將土木興而宫室崇󰊹小人進而君子退󰊹言路塞兒上澤壅󰊹
女謁行而私門啓󰊹其令有司軍人等各盡乃心條其可以回天心弭災變者直言無隐以匡朕之不逮
有赤竜入大全海口
三月十六日頒御名基皇太后諱英二字并廟諱凣七
夏四月竜見同賴縣壑渡
五月地震
望月有食之
六月以生日為憲天聖節
冬十月帝釋服穿皇袍御正殿視朝
百官穿本等常服以百官上言據太史院陰陽灾異等事乞釋服從吉故也
十一月明遣正使行人司行人程璥來致祭
十六日遣御史中丞何甫翰林院知制誥阮如堵御前學生局長梁如鵠等如明謝致祭
二十五日明遣正使光祿寺少卿宗傑副使兵科都給事中薜謙來封帝為安南國王
二十六日遣參知簿籍程昱内密院正掌程清翰林院直𭓇阮克孝如明謝勅封
甲子二年明正統九年
春正月選補軍族
考試士人充各司屬掾
攅造户籍
夏五月占城主賁該㓂化州城虜掠人民
命入内檢校太保黎盃總管黎可領兵十萬征之
秋七月囚太傅黎列
冬十月地震日有食之
月食
十一月遣使如明
左侍郎陶公僎御前震雷軍旨揮黎造歲貢
東道參知阮蘭奏欽州地方事
乙丑三年明正統十年
春正月命文臣督天下各處軍𮢶清化路諸港
夏四月占城入㓂化州安容城
五月遇洪水大敗
六月封皇弟思誠為平原王
二十五日命入内檢校司徒平章事黎慎入内都督黎熾等伐占城
冬十月以灾異下詔曰朕位在德元未知世務是故此年以來灾異相仍雷霆屡作霖雨過度洚水漲溢防堤衝潰而󰱧下民之屋盧螟螣滋生而害浦田之和稼
潭池塌塞桑菜渰󰊦
抑時政有闕而傷天地之和獄訟失當而有陰陽之變欲消在穹之譴宜推宥下之恩
其寬條饒税
减罪各有等差
是月以入内少傅參預朝政黎克復男黎伯崖為駙馬都尉尙皇弟二女安南公主
入内都督黎熾有罪帝將明示刑章以熾係勳舊且從入議之宜罷聀
七日洪水漲入城中髙三尺禾榖淹損三分之一
十二月命平章事黎可領兵伐占城
丙寅四年明正統十一年
春正月大會軍期選壯者征占城
遣民運糧就河華縣收貯
二十二日命入
内都督平章黎受黎可入内少傅參預朝政黎克復等領兵六十餘萬征占城
帝以占城主賁該再三傾國入寇故命征之
二月八日遣使如明海西道參知簿籍阮叔惠奏竜州地方事
同知審刑院事程鎮清威縣轉運使阮廷美奏占城事
二十三日黎受等諸軍至占城離江多郎古壘等䖏開通水路築立城堡𭁈賊相戰大破之乘勝直抵尸耐海口
夏四月二十五日黎受等諸軍攻茶盤城大破之
擒其主賁該及妃嬪部属馬象戰噐并降將乃𤤻師
占城故國主布提姪麻訶貴來先降差其臣制𠧨麻叔婆被等來朝奉表稱臣乞立為王
六月以占城國主賁該献捷于太廟
大赦天下
留占城主賁該及妃嬪三人于京城
遣使索取占人原在京城者送占左右及占降將還國
秋九月十九日遣海西參知簿籍阮宗仁政事院同參議程私毅如明告往年占城入㓂事
丁卯五年明政統十二年
秋七月詔曰引𠧨責躬惟至誠
之能感救灾恤患㔫仁政之所先
朕自即位以來天灾流行百姓难食
此者以令該衙門條其可便於軍民者擇釆施行仍令汰出幽閉宫女
該道具奏該内民瘼等事
九月二十九日遣使如明御史中丞何甫為正使密刑院同知丁蘭副之歲貢及奏欽州地方事
殿中侍御史程馭為副使奏竜州地方事
戊辰六年明正統十三年
春正月以東知東道簿籍黎希葛為尙書右司郎中參知南道簿籍内密院副
使黄清為翰林院侍讀知御前學生局翰林院侍講程封侍經筵
以管領阮宗磊為中北江衛同知三󰅾路鎮撫使黎阿衡為太原上伴經畧使
二月以少保黎抄子黎壽域為近侍三局正掌
復禮州司空刁孟旺有罪賜死
仍遣入内司馬黎醯領兵五天人護送孟旺二弟遙授招討使知復禮州代領孟旺之眾并籍没孟旺家産
孟旺素㓙暴人不歸心陰使人毒殺其部黨部黨
而黎醯善於慰撫秋毫無犯按堵如故州人大悅
東邉訛言明使來會勘邉𪽐
帝命東道參知程昱前往體探虚實還報
昱到邉曾無審訪聽信行路人言即回奏有北方欽差二司官暨廣東鎮守總兵管領兵馬來甚眾
帝命司㓂黎克復左右納言阮夢荀阮文富右司侍郎陶公僎中丞何栗并西道參同知阮叔惠阮蘭裴擒虎程昱
莫不仇怨
至是聞官軍至爭先殺其二孤拘囚其妻妾奴婢并金銀財物送納轅門
審刑院副使程旻内密院參知黎文徃會
又命下南策府同知黎舌領兵萬二千餘人會同安󰘊鎮各軍防僃邉事
各賜錢有差
并起東道各路鎮縣官及民夫僃將科歛錢米牛羊鵝鴨鷄酒等勿候󰍁北軍
東方為之騷動
及到邉留旬月探訪消息寂然無聞
各以財貨至市北物重載而還托言明欽差官遇有他事不至
󰱑官何栗等黨此不言朝廷莫正其罪
雹
甲戌帝幸籃京太后諸王皆從行
命大司徒黎慎都押衙
黎祕留守京師
清化民覩駕至男女相率哩嗹唱歌於行在
其俗哩嗹半男半女携手𰙔唱或相交足交頸謂𢮿花結花甚於𨢄態
󰱑官同亨𤼵白太尉可曰此滛風惡俗不可坐瀆駕前可即禁止之
壬午帝至籃京謁陵廟
三月朔賜百官宴於江津行在
賜扈駕官自二品以上銀各有差
賜三品以下并在籃京官及扈駕諸軍士諸邑人等錢有差
時帝初行幸故有是賜
盆蛮遣人貢犀角金銀及三牙象
一隻道過乂安府命旨留其象於軍府
賜盆蛮使大紅緞子衣一套絹十疋甆噐五篭遣還
承天閣成莊嚴勝前
󰱑官何栗同亨𭛁等劾奏訟多沉滯事在有司非臣等所知
審刑郎中大夫程旻阮文傑黎伯遠等皆叩頭謝罪
獨監察五刑程惟一節詞強解不已
上不報
即命何栗等就五刑院檢得壬子至丁卯共一百二十五案
諸大臣議分滯訟𭁈五道官󰱑官五刑作急對理勿致久滯害民
且讞獄繁多刑官用
力不敖論减其罪
貶郎中阮文傑大夫黎伯遠阮允忠各一資答各五十
郎中程公德大夫范福滯訟不甚多答各五十
夏四月禁官員人民不得占公田𮢶池立園宅
以舊都督黎熾為少保知軍民事同知黎盧為復禮州宣慰大使
太傅黎文靈卒年七十二贈開府諡忠献
文靈開國勳臣三朝元老󰋟沉有智畧頗𧥾政事大體廟堂議論多所建明
黎察之被戮直諫不阿甘受譴責為公
論所㱕
然黷于貨官人以私賄
終無一言及國政
惟信事浮屠諄諄告其子敦請各僧訟經三齋七戒無厚塟而已
南道行遣関内侯致仕黎撰卒
撰雖勳舊老臣而參猥無能時人鄙之阮有光等回自占城
占使槃對僉占濕等奉國書方物偕來
賜宴于使舘命司㓂克復主之
賜占城舊主賁該冠帶衣服許會宴
及占使回賜正副使衣各一套絹各三疋通事及行人絹各二疋從人十九人絹共十九疋令順󰅾所賜
書回
以翰林院直學士阮克孝為侍講奉侍經筵審刑院副使陶孟珙為三𢃄路宣府使行三帶路事阮子宴為有刑院郎中膠水轉運副使蔣承禧為中都府少尹舊侍讀阮天錫為翰林知制誥
旨揮御前武隊管領尔等自太祖以來長番宿直靡顧室家
今天下無事宜分為三番輸流宿直得省父母
以諸大臣議連年旱蝗官乏民貧而衛士增多廪給不敖故也
以司㓂黎克復提調國子監乂安知府阮回為右
納言知南道參知詞訟事中書省属髙模為監察御史
是月省諸衞軍將校御前各軍每軍元八員止留二員
鉄突五軍每軍原四員止留二員
前給歲俸用官錢後󰰻𭁈軍校卒納替前歲俸
大臣議官多病民故有是令
旨揮内外文武等官國家既有常俸以養廉又有常法使之俸行
今尔等不能奉法造公事則假公營私聽獄訟則受賄柱法行路之人莫不嗟怨
究其弊病諒
非細
故今宜洗鴞其心絜已勉公撫恤軍民使彼稍安即尔亦安
若猶執迷弗悛被人告𭛁或探得實即加罪常律二等
本官上司及同僚官不能規戒事覺舉罪依律奪不分俸
試近侍祗侯局
弟一塲暗寫古文
二塲制詔表
三塲詩賦
賜阮璋等二十三人及第升為入侍局學生
殺南道主簿潭草盧
草〇隐税錢四緡九陌擬不至死太尉可等以草盧曾誣𨺻阮天錫深疾之故也
何栗等劾監殺五刑程惟一不檢
察獄訟多致沉滯惟一雖謝罪心不服乃奏曰臣若任以糾劾之司必能振肅朝綱而激濁揚清也
臣等待罪法官恐獄案速易或致寃濫
故每遲回詳審熟慮非敢故淹滯也
因歷數󰱑官過失謂彼徒能擿人之疵而不能正已之非
抗言七辨久之
帝以惟一廷斥言官令杖八十貶二資
夏六月加奉宣處阮車魯阮昌參知詞訟事
赦土牢囚黎列
以宗人黎克復公主玉蘭等入
八状奏懇辝求哀乞屈法伸恩故也
詔文武百官齋戒詣景灵宮報恩寺祈雨
帝伸拜禱
命太尉黎可徃古州社名迎法雲佛像詣京城報天寺
詔群僧誦經禱祝
帝𭁈皇太后禱拜焉
賜僧徒綾綺十疋新錢二十緡
是日釋疑難囚二十四人
詔經筵參議󰱑官翰林中書等官條上致旱之由
大臣黎受等同上章自劾求免
勑諭不許因下詔曰󰟸年以來灾異相仍水涝旱蝗無歲無之
抑朕政治上不順於天心下未愜於
民志而致然歟将輔相大臣不得其人爕理乖方舉措失當而致之也
咨尔内外臣僚下至士庶有能為朕敢言指陳朕及宰臣其所行宫民妨政之事如有賢良方正亦聽具由薦舉條其事迹務要得實不宜援古虚虚文以答朕問
秋七月宣光歸化嘉興三鎮沱江諸路大饑
知西道阮富奏曰宣光歸化嘉興等鎮路地僻山林田土磽瘠加以連年旱蝗人甚阻飢
乞𭛁所在官廪賑貸󰱃得蘇息
乃詔𭛁本處官廪假貸
俟至年豐咱追還官
熒惑守心勾以旬餘
㱕合州進象二隻
賜以衣服絹疋甆噐什物
初㱕合本号存盆蛮附属哀牢
自太祖開國始來進貢
至是又進象詔改為㱕合州
罷祥刑司二院大夫黎伯遠范福等
初伯遠鞠訟常訊及御史中丞何栗
伯遠累詰之由是栗含怒
至是栗掇拾諸訟家浮言上章劾伯遠范福阮允中等鞠訟獄屢入人罪過於惨刻請汰外任勾寘法司
命五道官鞠問其事伯遠福等心不能平
上章具栗罪過論栗已經罪犯玷居風憲不愜眾心乞與栗對理
上留内不下
栗等聞之大怒奏曰臣聞自三代以來未有被言官弹劾而反訟言官也
今伯遠等與臣争訟是蔑視陛下之耳目
臣等因之罷免固不足惜但恐後之任是聀者將緘默不敢言耳
太尉可司㓂克復等因奏伯遠敢𭁈󰱑官争訟宜罷從之
詔禮部出榜禁民間服黄色著鞋履及用雕畵麟鳯噐用
以北道參知阮宗仁知審刑院事教援阮國
杰符世豪為司刑大夫御前學生黎霖為御史󰱑主簿
旨揮禁世家子弟人眾等不得養鬪鷄舞猴飛鴿山呼鳥文𤤻魚雜戲等物以廢本業
旨揮禁内密官属御前将校軍人色役不得𭁈文武外任交結徃來漏泄内事
八月禁大臣文武百官及命婦女官内殿諸色妻妾婦女等不得出入權勢家交相餽遺囑托以𦤶妨害政事
若故舊親戚無事徃來不依此律
監察御史高模免還原中書属
模任聀數
月上疏言國舅阮輔魯等不可令參知詞訟忤太后旨托疾求觧聀故免之
罷裴時亨聀為太史令如故
時亨妄奏是月十六日卯時月食
詔百官詣承天門救月不見食
監察御史同亨𭛁劾其罪時亨無憂色私謂親人曰不過罸錢昔枚中丞老手猶不撼動我亨𭛁小輩夫能何為
明日上殿岝文簿自若亨𭛁奏曰辰聀忝言官凡政事得失用人是非皆論争其可否
故古語云言及乘輿則天子改容事開廊廟則宰將
待罪
今時亨不能謝罪恬然自若
𡸈特侮臣必有輕國法也
昔唐傅奕李淳風精明曆數學究天文當時咸称不及然終於太史令而已
以時哼才藝較淳風輩不啻千百倍蓰而濫居門下省兼知西道何也
况時亨邪誕小人於太祖時妄言折順天二字以見廢黜
及太宗朝又挟邪術陰令殺猿取血厭勝天变
至陛下諒陰之初偶遭灾沴時亨托陰陽尅害為言妄言由居國䘮所致奏請短䘮以消天变迹
其行事誠為
誣罔
臣恐天下後世咸謂陰陽人為參知卜筮人為安撫
自陛下始從古為之有也
帝即命罷时亨門下右司郎中僉知西道聀
國威中路安撫使司白圭聞之懼亦乞至聀焉
初太史時亨太祝白圭同挾技術出入諸大臣家便侫辨給巧於媚悅大臣咸親昵之以為多才能
故時亨求為門下右司郎中僉知西道
白圭求為國威中路安撫使
莫不為之保請而賢人才子耻𭁈同列
有題於東門涇橋云天地否路安撫
日月
𧇊道參知其為詆戲如此至是時亨白圭同時退黜眾議称快
國史同修阮文祚𦤶聀
蝗
會試天下舉人取合格二十八名
及廷試帝親策問以禮樂刑政
賜阮堯咨狀元鄭鐵長榜眼朱添威探花郎阮荗等十二名进士段仁公等十三名附榜
堯咨武寕人鐵長安定人添威四岐人堯咨曾蒸於妻母時有題於諸圈曰狀元坊有歌於街衢曰狀元猪阮堯咨盖詆其醜行也
時司㓂黎克復欲禁考官挟司奏詣考官歃血盟誓
考官盟誓自此始
然挾私之情莫能以也
有士子行制
詞聯對宜下仄字反用横字平聲
初考批失律不取
覆考官再搜取謂其能文之士批官是塲妄謂横字古人協作仄聲人目爲魯考官
時考官傓聽左納言阮夢荀匿不𭛁
監考同亨𭛁以夢荀之門人知而不言
同考阮天錫揚言納言偏私夢荀𭛁憤詆辱於殿廷抗言不服而偏私之聲益沸騰矣
土星犯太陰
九月詔太尉黎可督百作諸局造籃京廟殿
以上洪安撫使潘仁為同知審刑院事中書舍人阮覧為黄門是郎翰林院待制黄莘夫為知制誥咱󰰻官阮文典武期爲左右刑院大夫親隨舍人阮士興為竹木司都監北道属程德良为太元中伴敎授
以黎銀子黎儒宗為保應軍大隊長
銀以開國元勳死非其罪子黎儒宗久淪軍伍諸大臣憐之故有是命
以知制誥陶天福爲建興路安撫副使
冬十月以古恒縣轉運副使程璟路教授程磐
爲正刑院大夫
占城人潘某率男婦三百四十餘人來降詔分處各道
十一月下嫁正長娣衛國長公主于太尉黎受子黎适
公主方十歲啞不能言
詔司冦鄭克復主婚事
時黎受具聘禮求宦達者競供貨物以媒富貴而錦繡綾羅繒絹市庯為之一空
黎受又命各鎮路縣官僃辨牛羊等物
然皆浚歛軍民以求媚
󰱑官亨𭛁奏劾之
黎受免冠謝罪
然令已通行各官仍具送來黎受不辝亨
發亦不復論
至後亨發又奉禮物詣受第拜謝
𧥾者議之
宣光鎮保樂農世温探伽柵楊勝金安富忙阮珠國等有罪伏誅
先是温金等負險不供賦役
至是又陰與珠國等率眾拒命
安富忙父道阮允蘇告其事
命總管黎輪領本鎮軍討捕之執温金等還梟於都
十二月以御史中丞何甫為北道同知撫黎平為乂安同知府
入内都督參預朝政亭侯黎隻卒
隻開國勳舊太祖時以參預朝政因事失
聀
至太宗朝復為化州同總管鎮守韃隘
占人两入冦圍其城隻能以寡擊眾屢摧破之
後又征占城有功累迁是聀
至是卒贈入内司空平章事諡貞武
以狀元阮堯咨進士鄭堅爲翰林直學士以堅原都官六品故也
榜眼鄭鐵長探花郎朱添威為中書舍人進士阮伯驥為翰林知制誥阮荗陽執中為起居舍人范德侃阮廷錫阮貽厥鄧宣爲翰林待制裴福阮文質潘歡阮叔通為國史院同修史附榜段仁公等十三人充御
前𭓇生
以天長安撫副使潘孚先為國子監博士富良縣轉運副使范熊為助教路敎授武永禎為國子監教授咱侯官潘子曰為觀察使
以御試合格鄧維謙等三十三人充國子監監生
𮞏年試例諸路士人赴試本道合格生徒中鄕貢充監生若軍民中鄕貢不得充監生仍還鄕貢
至是司㓂鄭克復始請以軍民鄕貢維謙等充監生而生徒中鄕貢反不得入國子監
時𬢱頗疑其納賄焉
是歲判訟死刑四十
二人
己巳七年明正統十四年
春正月宴百官
舞平吳破陣樂
初太祖以武功定天下
太宗追念前功作平吳舞
至是帝思創業艱難不忘前烈故復武之功臣有感泣者
殿中侍御史劾參預朝政黎秘習𬢱失禮少保黎抄攙越失次禮部尙書陶公僎不能檢舉各罸錢有差
旨揮試字民人限是月二十日就本道考試
合格各送禮部會試
中者免此番選補
舊例試民以暗寫及書筭充各
局
至是大臣𬢱暗寫及本經四書義各一道用乖所學使免選補者少
故合格黄袍者止八十五人仍還民免此番選補
免選試以暗寫及經義自此始
後以為常
選補軍族出老
攢造户籍
蕊月籃京廟殿成
遣翰林侍讀黄清代阮覧行奏告
以覧已得罪於太祖故也
選丁壯
六品以上孫七八品男並免
舊例六品得免子至是兼免孫七八品上免子諸宦者亦免親戚一人
廣推陰澤自此始
以細江縣轉運副使刘叔謙為侍御史御前學生阮居道為監察御史
賜前總管黎盃錢二十貫
盃以開國勳舊久痼風疾閑居十七年
至是疾少痊入謁故特賜之
命司㓂黎克復領百作諸局四厢天䦕衛軍及太原鎮軍民復開平虜江自冷更州名至浮虜橋二千五百丈通于平灘以便太原鎮往來
三月占城人來貢方物
詔却之
時占城國主弟貴由囚其主貴來而自立使其臣教你某槃梭
等來進方物帝省奏表却之曰臣弑君弟殺兄古今大惡朕不受献
悉令還之
因遣同知右司事阮有光殿中侍御史程馭賫書徃諭之曰尔等實事若何則須來敘
夏四月復太子少保黎禮入内侍中自號侯官爵
是日卒
禮世為太祖家臣深荷眷遇朝夕侍衛不離寫右志篤忠貞膂力過人
太祖起󰒂妻妾患難出圍脱險厥功居多
太祖每奇之嘗曰若積其勳劳致位宰將非汝其誰朕𡸈有吝於
汝但汝之才不称耳
及臨崩泣謂曰朕若不在誰復知卿恐自此以後被降黜耳
後被阮氏路讚降為太子少保果如其言
至是病革復舊聀
四日卒年八十二贈鄕侯諡忠節
政事院同參𬢱高允恭程弘毅阮伯清梅子傑同致聀
毫官刘叔謙阮居道劾允恭弘毅居政院大臣尸位素飱無所裨益年逾七十目昏耳瞶尚貪祿位曾無廉耻有傷風化宜並劾還
於是允恭等皆乞致聀
帝從之
左右納言阮夢荀阮傳阮曰
入侍經筵陶公󰱓阮子晉等乃相𭁈乞致仕然尙𢙇祿位無有歸心見帝一不允但拜謝而已
後又相率行謝恩禮而真情自露時人笑之
是月旱
帝親詣景灵宮祈雨
命參知裴扲虎禮部郎中阮璟就傘圓三島山祈之皆不應
癸未日下詔省躬
其詔曰朕遭家不造内而母后臨朝外而大臣輔政比年遭旱禾榖不登下民愁嘆
靜思厥𠧨盖有其由
抑朕不能盡誠以享天心致孝以奉宗廟無施實惠以及斯民而致然
歟抑不能任賢使能而所用類皆昏瑣而致然歟抑苞苴行女謁盛而致然歟將不謹度節用而濫賞妄費有傷民財以致然󰊹將輔相大臣未盡爕調之道而致然󰊹將將帥藩臣不能愛恤軍民多行脧削而致然歟抑守令不能撫字人民惟務侵漁而致然󰊹將刑獄之官不能持平專在深文貨賄幸免而怨氣上騰以致然󰊹抑有司奉行專上虚文使王澤上壅下情不能上達而致然歟將權要之家怙勢作威而細民
被害而𦤶然歟抑明揚之󰱇未見舉行而奔競成風以致然󰊹將主將顛倒軍功以無爲有害於公道而致然歟抑仁政未盡施而民猶有失業以致然󰊹將漁澤荒涸税額未减民被倍納以致然歟抑勳舊子孫未盡録用以󰖶其劳而致然󰊹積此𠧨愆致傷和噐若不󰏲改過之訓盡省躬之道何以上回天心下蘇民瘴哉
詔下是夕雨
初立都大城隍神及風雲雷雨𡊨無祀鬼𡊨以時祭祀
命同知北道何甫等送明
人李文昌還廣西
初太祖時廣西人文昌將家属及部黨百餘迯來歸附處於太原復和縣至是送還之
何甫等上言曰臣聞知過非难改過爲难言善非难行善為难
今仟降灾旱陛下詔條有曰涸澤無魚民被倍納臣請减税額以施實惠
從之
五月賜諸路鎮文廟學校洒掃夫各二十人教授夫各二人以為常俸從快路安撫阮有孚之言也
左遷祥刑院大夫程璟為天施縣轉運
副使以天施轉運副使阮賢爲祥刑院大夫
金星貫月
黎受黎可上疏其畧曰古昔盛治之世遇天灾变人君省躬大臣引罪同心寅畏󰱃弭天變
洪惟順天年間𡸈稔屡登以至紹平大寶休徵荐至
陛下大政未親亦無過舉而水旱相仍灾異屡見
意者臣等不能體陛下仁民愛物之心調變失宜如詔所云
伏望聖慈召臣等於政事堂問臣等以軍國事何事宜行宜革務要責實無事虚文
皇太后懿旨報曰古書有
云人事脩則天時和
今官家幼冲天灾屡降朕甚憂惧
今日之弊或有爲黨而荐舉不公或恃潜邸功臣使妻妾囑托權要或𭁈家奴作害良民或有出入勢家以求免罪
若何以革此弊使我君臣一心一德以消天變上扶官家守宗廟之業下愜天下暨軍民之心
大雨
斬親隨正監黎仁立等于西市
仁立少尉黎蘭之子𭁈京城人阮壽域等聚眾賭博偷盗恐其黨泄使人就其家誘來殺之
事𭛁下獄皆斬之
貶蘭
二資以不能教死故也
大赦
其赦條有减罪饒潭税等事
轉内外文武官
以審刑院副使程真為北江上路安撫使程昱為禮部上書北道同知簿籍何甫為清化府同知撫管領黎其等為各衛同知宣撫使阮遼為家興官察使知君民事蒞仁路安撫使杜時曄爲審刑院副使
禮部郎中阮璟為政事院同知參𬢱政事前行遣黎察為左司侍郎同知海西道君民簿籍賜爵大僚𤤻
蔡乃太副黎列之甥
列被囚罷蔡聀
及釋列囚復用蔡故也
左遷審刑院同知潘仁為蒞仁路安撫副使
出御史刘叔謙為安朗縣轉運副使阮居道為國子監直講以其論允恭弘毅故也
以東道東知簿籍阮叔惠為門下右納言太史令裴時亨為參議政事
諫官同亨𭛁劾叔惠曰本朝重任惟在宰相與行遣耳
今叔惠起身自小吏以苛刻之政曾為北道參知則北道之民二仁一袴
至於奉使外國以詭計圖免外國呼為鬼頭辱國如此浮焉用為
又劾時亨曰時亨以邪術惑上尙用短䘮使陛失孝於先帝
且三年之䘮先帝能行之
臣前既論時亨罷參知西道今又陞政事院參議
且政者正虵其身不正安能正事乎臣聞解之三爻曰負且乘𦤶㓂至其叔惠時亨之謂󰊹
太后問宰将曰諫官論當如何黎可等曰用人不必求僃
臣等已搜求在位𭁈夫親戚故舊不得其人
臣等見叔惠居聀皆辨
若新進輩臣未知其賢否無由舉用乃
從之
秋七月改火箇二軍為神雷神電軍善倬各軍為海鴻海馬海鯨海鰍軍󰈫撓爲海鶻軍
置遠州配所於宣光歸化二鎮外州於安󰘊太棠縣以徙海西三撫犯罪人若各路罪人仍在舊所
占城使臣逋沙破貪卒等𭁈阮有光偕來命司㓂黎刻復納言阮夢荀詰占城使以弑君之罪
占城使不能對但拜謝而已
遣上書程昱翰林直學士鄭堅使占城奉書諭之且索我國人口前在占城者
其書畧曰凡有國則有君
臣此綱常之道也
尔占城人何故乖嘗道而致
若此昔王提卒尔等不能立其子而立賁該尔等又不能引君當道敬事大國以至敗亡
尔等已請立貴來為主不旋踵又廢而立貴由
尔等反覆不忠視君如棊子然是何道也
八月皇太后懿旨諭大臣等曰自寡人聽政以來見大臣忠愛支心左右輔國
内修外攘以安天下
寡人夙夜思有以報其功
然德甚菲薄愧不如馬鄧宣仁之賢以盡優待大臣之道
今將
命朝士會議時宜已為一代之令典令之無弊
卿等合體此意以盡克难之道以全終始之節無使臯𧃰稷契伊傅周召專美於前代顧不偉哉
貶化州司馬黎定二司
時何栗劾定縱降占城人及強娶人家女為妾故貶之
一日退朝太尉黎可見雲集堂前獵綱撤去曰無令上見之以啓她日之荒禽也
以中丞何栗為西道參知簿籍󰱑官簿黎霖國子教授范維寧並為監察御史
以國子監直講尹子平為安撫副
使内密院同知黎念為副使殿中侍御史程馭为安撫副使御前學士鄧允美監生阮剛中阮自得高文齒為各路轉運副使
監生除縣官自剛中等始
以中北衛同知黎棹為葵州經畧使黎其爲北江衞同知
以國威為中路安撫明英宗憤北虜也先入㓂也先虜校咱其臣王振議尋親征
於七月十七日駕行至大同𤤻師
八月十六日駕至土木地名為北虜所獲
十七日英宗北狩報至京師大駭
十八日皇太后命英宗
弟郕王祁鈺魚欲切堅金也權總萬機二十日皇太后𬢱立皇長子見濡為皇太子時年二歲仍命郕王為輔
九月初六日明郕王即位遙尊英宗為太上皇
改明年為景泰元年
冬十月令各路諸色役出熟米以需軍用尋罷之
以𬢱欲伐占城而未果故也
以下國威衛少尉黎蘭為新平順化府少尉踰年卒
京城生两頭人恠置死
十一月命各路縣修簿籍
充監生魯純范公粘等三十人為各道属吏監生充属吏自此始
大都督黎犬男黎貫之夜間聚眾敺殺人於都市
事𭛁下獄辝連内官及諸有司男十餘人
獄將成太后以犬居大臣典禁兵帝所倚重
若殺之恐傷犬心乃枉法赦之仍收償錢還死者而已
諫官黎霖噤不能言至有都市童子扼腕語曰吾恨不為󰱑官者耳
占城人還我國人口程元頲等七十人
以元頲爲政事院同參𬢱
新增律田産章十四條
初太組欲均田故畧田産章
至是增之
以南策上路安撫副使阮直為翰林院侍講歸化路安撫使阮如堵國威下路安撫副使梁如鵠並為翰林直學士路教程伯恭陶復禮並為監察御史翰林院直學士阮堯資為新興上路安撫使中書舍人鄭鐵長為清化南路安撫使朱添威為新興下路安撫使國子監教授阮汝弼為建昌路安撫副使教授爲安撫自汝弼始
以起居舍人阮荗爲立
石縣轉運使陽執中為水棠縣轉運使御前𭓇生阮達為大蠻縣轉運使
以黎少頴為三𢃄路教授
初少頴為審刑院僉知以犯贓罪罷職還民終身不叙用
至是復以为教授
以國子監教授阮天縱為司業教授阮超為助教粱夢星武永禎為直講司刑院大夫符世豪為古費縣轉運副使
文盤縣轉運副使梁宗驥受賂事𭛁
獄成將斬驥因左右求免死太尉黎可曰國法不可赦又曰盗一家猶不可赦况宗驥盗
一縣乎
再下對断死罪
庚午八年明恭宗景泰元春三月放黎列妻子於天牢
秋七月明以李實充正使偕北虜使北行
十五日實等見明英宗泣下行拜禮󰍶見英宗所居皮帳布幃蓆地而寢因奏今陛下服食粗陋不堪
因極言王振寵之太甚以至陛下𫎇塵之禍
英宗曰朕今悔何及
實即事賦一詩云重整衣冠拜上皇偶聞天語重凄凉
腥膻克復非天祿
草野為君異帝鄕
始信奸臣移國柄終教胡虜
叛天常
只今天使通和好翠輦南旋省見章
是時北虜囚長也先命頭目率五百騎送明英宗至燕京
百官迎于燕定門
英宗自東安門入
景拜迎推遜莨久乃送英宗至南宮
群臣就見而冬十月遣西道參知何栗為正使翰林院直𭓇士阮如堵國子監助教同亨𭛁為副使如明歲辛未久年明景太二年
夏四月以灾異下詔曰北歲以來旱蝗将仍災㐱荐
至今年方春雨雹又作
抑政事鈌失而未能修󰁮󰊹将調爕失宜而致傷
和氣歟或刑獄冤濫而未能伸雪󰊹將賦役繁重而下民咨怨󰊹靜思厥𠧨盖有其由苟不施實惠以慰民心将何以答上天而弭災变其宥條有饒諸税迯從征迯軍迯民許出首在獄諸訟沉滯聽具由奏呈等事
秋七月二十六日殺太尉黎可及男黎括司㓂鄭克復及男駙馬都尉鄭伯崖
冬十月明遣正使行人司行人邉永副使進士程惠來告即位
先是明英宗北征為也先所獲
弟郕〇祁鈺監國因自立改元景泰故遣邉永等來告
十八日遣同知東道程真中書黄門侍郎阮廷美審刑院同知馮文達如明賀即位
任申十年明景泰三年夏四月因太尉黎受男黎是以是行符咒土地故也
秋七月三日以災異下詔曰比歲以來災異荐臻歲屢凶歉
民物不遂其生
朕甚惧焉
實由朕上不能克享天心下不能遵守祖宗
成憲任貫不得其人政事有所闕失以致然也
今思所以
弭災召和可不遵成憲而革弊政乎其合行事例用廉能汰闒茸行黜陟免諸税理寃獄賑恤鰥寡孤獨等事
冬十月十五日明遣正使刑部郎中陳金副使行人司行人郭仲南來告立皇太子并賜綵幣
二十三日遣使如明正使審刑院范瑜副使翰林院直𭓇士阮伯驥禮部員外郎朱車賀立皇太子
正使震雷軍指揮黎尚副使侍御史黎專謝賜綵幣
癸酉十一年明景泰四年
春二月十一日大赦
會試下
舉人賜武伯澈等進士及弟
冬十一月帝遣陪臣阮原橋阮旦陳允𧗼等如明歲貢
二十一日帝初親政改原大赦以明年正月為延寧元年
其赦條則有贈功臣黎禮黎僃黎篆等職各一等給黎察黎銀黎可黎謙鄭克復等官田一百畝并存恤鰥寡孤獨及旌表義夫節婦等事
甲恤延寧元年明景太元年
春正月鑄延寧錢
選補軍
伍并汰出老
攅造户籍
夏五月黄龍見于西門人加鍵瓴之下
乂安地方竹葉黄
乙亥二年明景泰六年
命潘孚先撰大越史記自陳太宗至明人還國
冬十月玉麻州有鼠大諸
丙子三年明景太七年春正月三日大宴百官諒山王二月四日御史中丞范瑜等劾奏金吾衛同總知黎适不能奉法於今年會集軍期差軍人七
十人造私船損費軍錢凣十八貫乞刑官對實按罪以懲其餘黎适奏曰臣本籃邑人󰪀自籃京回所有私船朽爛
臣將扈駕役於今年暫差軍人飭助若所費軍錢則臣不知
瑜又奏曰臣等忝居言職不可畏避權勢亦不可緘然不言誠如聖諭
臣今劾奏黎适差軍造私船臣等以令󰱑兒探實又勾本軍火頭端稱皆言實有
今黎适調臣等以私彈劾起臣等以恩怨言事耶
六日賜盆忙頭目衣帛有差
以盆忙頭目
郎吒於正月貢噐物也
旨揮令州父道琴公為振遠上將軍
命員外郎鄭瑤賫旨揮徃諭之以賞賜大紅織金團衣高山巾相銀帶馬鞍交椅卓子等物
旨揮𭁈入内司徒平章事黎囂入内都督平章事黎榴等守僃城池等役日夜嚴加巡警内外如法
八日丁未帝如籃京癸丑至籃京
是夜雹
十五日帝親率百官拜謁山陵
乃旨揮籃山等陵官係本祠各役務要誠敬精潔斬木伐竹採取柴薪寢廟用牛四擊銅
鼔軍士讙應
樂武奏平吳破陣之舞文奏諸侯莱朝之舞
大司徒黎秘詣昭孝王忠勇王廟用牛三
尚書令黎康詣弘祐大王廟用牛一
内院副使杜時曄卒
二十一日宴扈駕文武及外任𦤶仕等官於籃京行殿賞錢有差
明日旨揮𭁈大臣議定籃山山陵廟殿號正殿曰光德曰崇孝後殿曰衍慶又令清化撫軍造太皇太妃寢宮於籃山陵殿西
三十日帝至自西京
是日有青黄赤白氣如虹蜺抱日
三月二日命入内都督平章事黎醯等往太原鎮界上公幹入内大行遣知三舘事入侍經筵陶公僎西道行遣阮有光北道行遣黎景𧗼審刑院使程真内密院同知黎懷之皆行至太原界上三司官不至乃還
時太原與廣西太平府州接境其鎮州
頭目農敬及譚寬互相殺掠人口牛畜以占越地方故有是命
夏五月諸鎮路府縣官朝賀󰍶辭回帝召入謂之曰爾等任官歸當使民力於耕農斷獄務以
公平如有盗劫當用心捕捉不可無情怠慢
八日木忙宣慰車蘿順每州經畧使道車越州州道蘿玉麻觀察使琴軻等來献方物賜錢各有差
十五日旨揮大臣内外文武百官等爲人臣當盡其職大臣則左右厥𨐓爕理陰陽進賢退不肖以圖政治
諸衛管軍官則府恤軍士練習武藝不可私自差使科歛擾害侵損軍需以為私惠
五道行遣等官則建明便害甄别善惡
民命政事簿書獄訟要處置得宜不得徇
私减公以傷治
體封憲官則䋲愆糾謬激毒揚清不可挟私論事及畏縮緘然
内密院則遵奉典憲敖奏詳審不得倚法作弊有所要求
刑獄官鞠對明白伸理寃枉務在得情不可妄受嘱托賄賂以致沉滯寃濫
府路州縣等官宜宣布德意府字部民詞訟賦役務要廉平不可以財媚事上司以希進用
殿前殿後各局各庫等官則嚴加檢納不可廢公營私乾没侵󰔦
學官則謹守𭓇規教訓諸生務使成才不可玩視歲月
廢弛學業其各司局署等官亦宜克勤厥事不可怠情僥倖
凡爾百官各宜遵守奉行依旨揮
二十一日旨揮殿前各軍五道府鎮總知等此番會習軍期各将割詣山塲斫木共用心督押斫取如法
餘在本土分點目整飾噐界練習武藝不得留與君人逰戲道路及科歛差使役
二十二日入内少尉參知政事黎陵進聘國公主禮物
以其男黎瀑為駙馬都尉仍賜以侯服厩馬
籃京潭水赤
二十三日給諸
王公主大臣文武百官歲俸錢各有差
西道都督黎榴奏曰臣嘗見民間迫於困苦雖一錢之徵視之猶十緣
此奏辭歲俸陛下不以臣有罪特賜户五十而俸錢一歲所入必又加倍
今當給百官歲俸錢臣乞辭
二十八日聖旨與南策上路至靈縣陶殼社社正故阮文調妻阮氏爲節婦聽給黄榜旌表門閭仍免子孫各十一人奉養
御使中丞范瑜副中丞程文徽監察程鷟裴祐等劾奏車騎衞義武軍管領阮原通
於今年會集軍期差使軍人私役及餘放回家追錢入己請寘於法以警其餘
六月免黎受於天牢
冬十月二十五日遣陪臣黎文老阮建美阮居道鄧惠一作連如明歲貢并謝賜衮冕
十一月有虎入城中延祐寺遣御前各執刀捉殺之
丁丑四年明天順元年春正月明景泰帝有疾群臣武清侯石亨與掌兵都督張輗輗張輔子左都御史楊
善副都御史徐有貞等迎上皇即英宗復位改元天順
二月朔廢景太帝仍為郕王歸西宮
是月十九日郕王薨妃嬪唐氏等俱賜紅帛自盡以殉塟
秋八月至九月大風
九月二十六日明遣正使尚寶寺卿兼翰林院侍讀黄諫副使太僕寺丞鄒允隆來告英宗復位立皇太子并賜綵幣
冬十月十四日帝遣正使南道行遣左納言知
軍民簿籍黎希葛副使翰林院侍講鄭鉄長中書起居舍人阮天錫監察御史陳驚等往明國賀即位并立皇太子及謝賜綵幣黎希葛梁江籃山人
戊寅五年明天順二年
會試天下舉人賜阮文儞等進士出身
己卯六年明天順三年
東十月三日諒山王宜民夜作梯分三道上東門城盗入宫禁
帝及宣慈皇太后俱遇害
先是宜民母楊氏賁得罪於太宗宜民不得立乃陰𢙇異圖窺窬神噐與其徒范屯
潘般陳陵唱率無賴之人凡百餘丞夜作梯入城范宮禁帝遂遇害
明日皇太后亦遇害
内人侍侯副掌陶表死之
時黎得寧以都旨揮典禁兵當直不能出先衛杜乃擁兵助逆故宜民得僣位號而文武臣僚飲恨茹痛四方百姓如䘮考妣
至光順元年冬十月二十四日招魂塟于籃山穆陵廟號仁宗其上尊睿號曰欽文仁孝宣明聰睿宣皇帝
潘孚先論曰仁宗以幼冲嗣位内有母后垂
聽政外有大臣同心輔治故十七年間天下平安居樂業称為仁慈之主及其晚年遭屯無賴之徒唱率厲德侯宜民夜間梯城盗入禁帝及宣德皇太后俱被害悲夫
又按光順中興記云仁宗年方二歲裔未也履乾太后阮氏牝鷄司晨都督黎犬狡兔執命
君眛目坐閨内以垂簾戚里貪饕自寰中而虐權倖用事賄賂公行文教闇闇
以氷消賢屈翅宿儒如李子晋程舜俞投之散地靣墻
营而風起犬鼠呀牙
宰臣如黎寵黎察不辨畜掌兵如黎顛黎練不明四時
良臣如鄭可復驟以顛擠
才士如阮夢荀投之祸害
寃無訴事總覆墮
文階如公僎将周八衮宰臣如醯不識一丁少者罔念而作狂老者不死而賊
賣官鬻獄好富疾貧
賢能為社稷之棟梁空掃地
文章關國家之氣運寂寂則茅
謟媚堅刀筆進用
行遣阮有光内密黎懷之宦官五六輩無一人以闔門禁衛黎得寧旨揮黎
毓衛士見入九徒無一人以擁楯
人情洶路嗷嗷
戚里如文老昌黎心同鬼蜮具臣如榴杜私誰不㖒疴門闕脆弱手能排毀
乃率狐之旅潜蓄簒逆之謀
賊臣范屯潘般陳陵莊及狗彘三百餘人夜敢梯墻盗透如入無之境
帝及太后俱被害悲夫
初七日諒山王宜民自立即皇帝位大赦改元天興十月三日以前著延寧六年七日以後著宜民天興元年
賜内外文武百官覃恩一資
其僞赦文云朕以太宗文皇帝
長子昔以正位東宫
不幸先帝東巡忽崩于外
阮太后欲固權位潜令内官謝清取󰘊基立以為君俾朕奉藩
後謝清泄其事及太尉鄭可司空鄭克復乃併殺之以减其口
固自此以來旱蝗相仍災異屢見饑饉流作百姓困窮
延寧自知非先帝子且眾心離散乃於今年十月初三日命朕代位
朕仰賴皇天眷故宗廟保佑暨諸王大臣中外文武臣僚同心推戴請朕宜承大統再三勸進朕不得以迺於今年十月初七日
即位改號天興
是月黎民遣黎景徽阮如堵黄清阮堯咨等如明歲貢并觧氽珠事
二十日又遣陳封梁如鵠陳伯齡等往明國求封
按阮伯驥穆陵碑文云帝神釆英俊容止端重
每朝暇親詣經筵講學日西乃輟
既親政祀饗神祗追奉宗廟
事太后致孝禮和兄弟盡发愛惇
叙宗族尊禮大臣崇尚儒術察邇言納中諫勤政事謹賞罸重農務本親
民如傷不興土木不事逰畋不邇聲色不󰱏財貨厚往簿來内寧外撫
戒劾邉将勿開釁隙
及占城再㓂化州乃命將出師擒其主賁該
大󰘊畏威小󰘊懷德
凡政事率由舊章皆有成憲命廷臣󰍶會議當然後施行
故善政善教敷于四海群生仰德世用丕平
暴崩之〇百姓若䘮考妣
夫帝以如是之資而有如是之變𡸈非天地之大而人猶有所憾也歟
大越史記通鑑續編卷之十一終
大越史記本紀實錄卷之十二
黎皇朝紀
聖宗淳皇帝諱思誠又諱灝太宗第四子也在位三十八年壽五十六而崩䘮昭陵疆版章帝創制立度文物可觀拓土開厚真英䧺才畧之主雖漢之武帝唐之太宗莫能過矣然土木之興逾於古制兄弟之義失於友于此其所短也
其母光淑皇太后吳氏清化安定洞滂人也
初太后為婕妤祈嗣夢天帝錫以僊童遂有娠世傳太后林誕時因悶假寐夢至上帝所上帝令一僊童降為太后子僊童遲久不肯行上帝怒以玉笏拳其額出血後夢𮗓遂生帝額上隱然有痕迹
如夢中所見及其壽年不改此痕迹也
以大寶三年壬戌七月二十日誕生
帝之生也天姿日表神彩英異岐岐然嶷嶷然煌煌然穆穆然真作后之聰明保󰘊之智勇也
太和二年封平原王奉藩入京師日與諸王同經筵肆學
時經筵官陳風等見帝容止端重聰睿過人心中異之
帝愈自韜晦不露英氣惟以古今經籍聖賢義理為娛
天惟生知而夙夜未嘗釋卷天才高邁而制作尤所留情
樂善好賢亹亹不倦宣慈太后視若已生人宗推為難弟
及延寧年間宜民僣位改葑帝為嘉王仍建邸右内殿以居之
未幾大臣阮熾丁列等共以禁兵討屯般等遂廢宜民迎帝即位
時帝年十八入丞大統稱天南洞主廟號聖宗
庚辰光順元年六月以興二年前宜民僣稱天明天順四年
春二月宜置府縣
有孛星見于翼分野
宜民分設六部府縣州官
夏五月蚩尤白旗自東至西横天散
六月初六日諸大臣阮熾丁列等倡義誅屯般逆降宜民為候
迎嘉王即帝位
時宜民簒位財八月信姦回屠戮舊臣祖宗法制一切紛更人怨天怒
是勳舊大臣開府宜同三司入内檢校太傳平章重事亞郡侯阮熾丁列入内檢校平章軍國重事黎陵司馬參預朝政亭上侯黎念總知御前侯軍黎仁順總知御前中軍關内侯黎仁噲總知御前名軍冠服侯鄭文灑僉知北道軍民簿籍鄭鐸殿旨揮阮德忠鐵突左軍大隊長阮煙入内大行遣
司指揮黎燕黎觧等相與議曰今諒山王宜民甚於不德率彼無頼之人范屯藩般等乘夜間梯城入宫禁中弑君及國母皇太后惡莫大焉
我等沗以勳舊之臣靣見此事宜死於社稷而君於悖逆之下立於簒弑之朝為萬世之罪人何靣目見先王於地下乎
朝退俱坐於議事堂崇武門外
阮熾等倡義殺首逆屯般於議事堂前因閉諸城門各以禁兵平其内難并誅逆黨陳凌等一百餘人
大臣既誅逆黨相𭁈謀曰天位惟難神噐至重倘非
大德何以克堪
今嘉王天思明睿噐畧沉䧺卓冠群偷非諸王比人心咸属天意可知
即日以乘輿迎帝于嘉邸一云西砥
定議降宜民為厲德侯按一云既誅逆黨陳凌等黎凌以帛授宜民令自縊既誅宜民往迎恭王名克昌恭王固辝乃迎帝于西邸即位後帝咱?恭王死
初八日帝即位于祥光殿改元光順元年大赦天下
贈内官陶表爵一資并賜官田五𤱈祭祀
還妻子田産以旌死節
正黎得寧罪以得寧典兵不能衛社稷乃擁兵助逆戒不忠也
帝既即位為仁宗及太后發䘮
辛未告廟升祔仁宗
癸酉
奉金󰀋上仁宗尊號曰欽文仁孝宣明皇帝廟號仁宗阮太后尊諡曰宣慈仁懿昭肅皇太后
是夜天大雨
自春至此不雨
仁宗既升祔乃雨
秋七月以生日為崇天聖節
旨揮内密官内密女内人宮婢等今後見有詔旨及宫内諸事不得先私𭁈外人及妻子親戚漏泄
㫖揮五道諸衛軍各府鎮各軍總管總知等凡有國家必有武僃
今聽依官頒陣圖於本衛土分整飭隊伍教以坐作擊剌之法明其號令金鼓之聲使士卒諳習弓箭
不忘武僃
八月旨揮出搒原陳氏避著程姓字
旨揮諸府路鎮州縣峝󰀋庄軍民諸色係有貯栗數多情願上進者聽就該管官司呈報脩簿奏呈從其多少授之官爵自二百石許散聀正七品官一百五十石許散聀從七品官一百石許散聀從八品官其子並免選若七十石賞一資止復其身
九月一十一日遣陪臣丁蘭阮復阮德輶等如明奏事
冬十月初一日遣陪臣阮曰昇潘維禎阮似等如明求封
呈六月功
總督阮熾同督
丁列等奏爲列番各官御營各軍并先後倡義斬叛逆臣屯般等項姓名一先倡義并先下手以下黎仁順斬逆陵
一倡義以下鄭鐸阮德忠黎煙黎永長黎逋黎觧一預知以下黎寶黎厥中黎仁貴至黎栗凡四十九人
又呈阮助阮言黎師路凣六人
封功臣阮熾為葵郡公丁列為麟郡公太保禮山侯黎念為太傳祈郡公黎壽域為左都督參議朝政掌殿前司阮耒為大都督掌刑部耒汝覧子黎康為文振侯
旨揮内外官應得蔭充而無所生男
者許養同姓親戚之子止一人乘蔭
十一日玉岝字𭁈應天縣姆赦社孝悌人阮廉復其身
令本縣官溱作門樓掛張黄榜
旨揮諸府路鎮州縣官係在邉境宜謹守関隘不得通同化外
給功臣三十員世業田𤱈數各有差黎淩田三百畝黎念田二百畝黎仁順田一百三十𤱈黎壽域黎師回黎仁噲田一百五十畝鄭文灑以下田各有差
敕宰臣黎熾等奏升功臣各官見任及薨殁有無賜國姓及男子未陞
除數有賜國姓則自太傅
黎列南黎貫之黎賁南黎文老等以下至黎練男黎紀
無賜國姓則自阮熾男阮師回至黎多美男黎弄
薨殁有賜國姓則自黎問男黎悶黎盃男黎輿至黎汝𢮪男黎文良無賜國姓則自黎准男黎文鉄至黎鉄男黎文麟
及熾等上奏帝諭曰覧奏具悉有云望乞許黎醯黎受杜秘黎昂等如功臣薨殁例此言猶可辨延寧年間杜秘黎醯位居絶席任仲秉鈎黎昂黎受身提禁旅寄以安危固宜肅清乱賊變危為安可也反駢首鷄於甕中漏長
鯨於網外
至後謀事不密肆屍路傍
此秘昂等罪之中又别加一罪也趙盾弑君何異哉安得並於中功臣薨殁乎二十四日招魂塟仁宗于永陵之右曰穆陵
仍命中書省守中書令知三舘事仍知𭓇生御前二局輕車尉䏓直中書省中書令侍郎入侍經筵兼管近侍祗侯各局上騎都尉阮伯驥同撰穆陵碑
二十七日旨揮刑官今後對訟每月二次呈次永為定制
十二月命太傅黎列太副黎榴太保黎凌領諸兵分道擊琴
選簿補
軍伍
攅造户籍
以阮如堵為吏部上書
勑中書省令侍郎入侍經筵兼管近侍祗侯各局上騎都尉阮伯驥黄門侍郎兼國史院同脩國史黄莘夫校定廟諱並御名
辛巳二年明天順五年
春正月頒廟諱御名
廟諱凣九顯祖汀顯慈諱郭宣祖諱曠貞慈諱蒼太祖諱利恭慈諱陳太宗諱龍宣慈諱英仁宗諱基今上御名諱誠光淑皇太后諱瑤
二月帝幸西京拜謁山陵
三月十一日夜雷震承天門
十九日帝
及羣臣降服拜謝於承天殿
旨揮府縣路鎮社官等今後農務宜勸課軍民各勤生業以足衣食不得棄本遂末并托以販賣技術游足游手
其有田土者不勤耕種該管官司捉程論罪
秋七月十一日地震
旨揮府路各處寺觀係無元額不得𢫔造
禁尊卑呼稱不得妄僣
勑諭賴部官阮如堵阮善等去年汝受杜不没属托尔奏乞爲北平衛總知朝議諠騰尔乃奏乞不没以總兵衛致事其爲奸太甚
八月初一日皇長子鏳生後為
憲宗鏳除更切其母乃阮德忠第二女初年選入宫拜充儀居永寧宫後尊長樂皇太后
冬十月二十一日勑諭太保黎凌
先是帝既遣正掌阮耒賫銀兩賞賜黎凌勑云尔其謹終于始惟清惟公
至是又論云尔之氣岸大剛勑厲内荏
是以人有不足於已即推之於杲下人有不逆於已即置之於膝上物論未諧非為此󰊹
帝諭都御史󰱑吳士連汧仁壽曰我新服厥政惟新厥德乃循我聖祖神宗之舊典而春首謁郊也
爾謂祖宗設郊亦不足術
尔謂我國是古諸藩是尔從死之道無居之心
且厲德侯簒時士連不為激揚風憲乎寵過隆矣仁壽不爲賛畫帷幄乎位任極矣今厲德侯為我失國尔不能以禄死反去事吾縱我不言尔心不愧死乎真賣國奸臣也
十一月大赦天下以前八月太子誕生故也
冬十二月頒大誥各條自府至州縣庄各一本
禁属吏不得私開封簿牒及不得之分執把將回家并與外入傳抄
以黎弄都督平章事黎執中都督鄭文灑都督參預朝正掌
殿前司武覧爲翰林院直學士翰林院學士阮廷美權禮儀院尚書
壬午三年明天順六年
春正月校定進表并拜牌儀註從權禮儀院尚書阮廷美之奏也
改院兒爲應差
二月倍大酺錢數
十一日明遣正使行人司行人劉秩來諭祭于仁宗
旨揮文武百官中都府路縣軍民之家某有吳人奴婢不得校行通同客使
嚴禁拒斥銅錢
三月饒阮師回死罪
帝諭在朝諸臣曰師回為有中興之功并父熾有
大勳劳於開國之時宜饒死罪
若鄭裡等爾朝臣共議之
勑諭左都督黎壽域曰夫此妖詩未必師回所撰也疑似之間將可誣矣
黎念阮耒鄭文灑之句疑其可也壽域謂凶暴誠未至叛逆之指安可恠爲師回
如中絶命自天夭之尔可萌復仇鳾心乎
是時師回欲傾害黎念輩自作一詩棄之于道使人流傳于轂輦之下
詩曰人有二心尤可疑
似來終竟好为非
土邉有或真凶暴
水在西傍社稷危
人有二心乃念字黎念也自來乃耒字阮耒也土邉有或乃域字黎壽域也水在西
傍乃洒字鄭文洒也師回作此詩未及流傳而姦情敗露
眾咸乞罪師回固帝有此諭以戒壽域等
夏賜月定保結鄕試例
旨揮天下應試士人不拘軍民諸邑期以今年八月上旬就本監本道報名通身侯鄕試塲
中者送名禮儀院至明年正月中旬會試
聽本管官及本社社長保結其人實有德行者方許上數應試
其不孝不睦不義亂倫及教唆之類雖有學問詞章不許入試
期法一舉人通身脚色并供出府縣社年齒及治經祖父脚色不許詐冐
一倡擾之家并逆黨僞官有惡名者其本身及子孫並不得應試
若懷挾及借人代作罪依律
一鄕試法先暗寫汰冗
一科自第一塲四書京義共五道
第二塲制詔表用古體四六
第三塲詩用唐律賦用古體騷選同三百字以上
第四塲策一道經史時務中出題限一千字
國朝諱二字相連並不得用若散一字亦許以他字代寫圈外以行
以黄清爲門下省有司郎中參知海西道軍民簿籍騎都尉
時因雨雹風雷之變詔求直言
清乃上疏
陳七事一曰順陰陽以召和氣
二曰親經筵以崇正學
三曰求儲嗣以固國本
四曰節謝用以需經費
五曰重守聀以寄民牧
六曰時訓練以嚴武備
七曰置屯田以實邉儲上釆納之
五月旨揮五道官係朝退未時在本道視事若空闕衙門以降罷論
六月勑諭太傅阮熾等爾本武人為鎮撫
鎮撫字義武夫所能乎夫𣻟文仲尚𫎇孔子窃位之誅矧卿則賢才之路浚僥倖之原哉
秋八月殺太尉黎凌以凌潜謀不軌故也
九月明遣正
使翰林院侍讀學士錢溥副使禮科給事中王豫賫勑󰀋來封帝為安南國王司禮監太監柴昇指揮僉事張俊奉御張榮來收買香科
冬十月初六日明使錢溥等寓于使舘及還帝賫禮物送之溥等固辞不受
旨揮天下繼今文武任聀官員生年六十五歲願致士者及吏典監生儒生牲徒年六十以上欲還民者並許本人頭告吏部類奏施行
令天下内外各衙門奏題等本即本員書名不得借吏代書名
十二月遣師如明黎公路
謝致祭陳盤奏事裴祐謝󰀋封
十二月遣陪臣黎文顯黄文午謝子顛等如明歲貢并求賜冠服
初四日立黄長子鏳為皇太子大赦天下
是年加太傅阮熾入内右相國
癸未四年明天順七年
春正月免會期以前年有赦故也
初定三年大比
二月會試天下舉人
時應舉者四千四百餘名取四十四人
十六日殿試進士命入内檢校司徒平章事阮耒入内都督同平章事知東道諸衛軍國子監祭酒黎念提調
政事院
參議政事阮復監試門下省左司左諫議大夫知北道軍民簿籍兼翰林院承旨學士阮如堵翰林院承旨學士知東道軍民阮永錫國子監祭酒阮伯既讀卷
上臨軒制策咨以帝王治道四梁世榮等以下及第出神有差
聖旨祈雨致祭用税錢
玉岝字與清池縣大右例社節婦阮氏蒲黄榜旌表門閭許免子孫一人給養
二十二日臚傳進士梁世榮等名頒恩命命禮官捧黄榜揭於東華門外以示多士
三月初二日黄清卒年五十
三清字直卿
時洪州梁如鵠有遺像賛云少結知於太祖長信任於聖宗體具而用周子孝而臣忠四朝歷事一節始終
旨揮紛争諸訟以經理斷不得强争
夏四月禁内宫人女與外人結好交通言語更相交狎
五月禁田土強争理曲將賣世加
旨揮有假用别邑劎笠以入皇城内者俱處死
秋七月旱帝避正殿减膳徹樂
地震
冬十月勑諭在朝諸臣昨者阮復見春大旱三月謂必有事勸朕静以觀变兵以防身
朕不知咱後
果無事
然聖人觀乎天文以察時变觀乎人文以化成天下將不可以儆戒之哉亦安可蓄疑以敗謀哉
十二月諭太傅阮熾等宗社安危在卿數人矣卿當思之深計之熟奏聞政事朕力疾内决卿等外承之
旨揮天下卜筮道釋之人今後不得𭁈内宫後庭交通言語
勑諭吏部尚書阮如堵刑部尚書陳封兵部尚書阮永錫户部尚書阮居法兵部尚書阮廷美聞司馬光曰君子進治之本小人進亂之階予與爾誓于天地用君子去小
人日夜孜孜爾其毋忽
又論宰臣及經筵等官今黎景徽阮如堵范瑜等或廟堂議論或政事得失阿䛕苟悅緘默不言雖有小過寘諸法可也
阮茂阮永錫阮鷟阮善等能優君愛國隨事盡言雖有過失在所寬恕亦可也
昨者阮茂言事不實而不䋲以法是朕報阮茂能言之德
勑諭禮部左侍郎梁如鵠昨阮永禎不學國語詩體作詩不入法
吾意爾知故試問爾爾皆不知
且吾見爾洪州國語詩集失律尚多意爾不知吾便言之
武覧曾
不欲吾𭁈爾言矣
勑諭都督阮如回楊國明謂吳西將銀三十兩付阮胡賂爾等
爾使爾妾受領
及前賂爾父熾五十兩今轉賂爾共八十兩尚在爾家爾𡸈不知乎
特遣司禮監阮盎將勑諭爾及索取前送賂銀八十兩領回
爾有過勿憚改後必無灾矣
又諭阮師回云予俯徇轝情誕登大寶尚頼勳贒同心輔弼四年于兹
爾父子一門重圭疊綏可謂盛矣
朕方爾信
雖有此書終無損也
得此之後爾心有不安
爾其可不深爲防身之術乎
時
露屋上有匿名之書云師回將反固帝諭之
諭太保黎念云昔我太祖開創大業爾父臨東馳西屢為國損身
逮太宗繼志述事念爾父功爾在弱齡未能從政
仁宗委之宥府出鎮䧺藩
遂至变生肘腋卿切圖回白劎一揮而奸邪授首乘輿反正而宗社奠安
然卿既立莫大之事功當永守莫大之事業
上則我祖宗之業益以光大下則乃父子之功日愈顯明𡸈不快哉
甲申五年明天順八年
春正月十七日明英宗崩
二十
二日太子見濡即位改元成化
是為憲宗
定厲祭牲醴物
二月幸西京拜謁山陵
勑諭掌刑部黎景徽爾歷任樞機事蹟可紀極諫敢言指陳朕過雖得失相半而救弊濟時之方忠君愛國之𭛁累句連行
自今兒後謹察寃濫摘伏邪頑議論廟堂灼照黑白義之與比勿事滑󰏲大任仲寄朕尚須於卿一身耳
夏六月頒内外文武官每衛門印各一顆
旨揮諸府路鎮州縣社今後不得妄行自閹
秋七月賜阮廌子󰢒鵡縣職
貶兵
部左侍郎阮廷羙
帝諭之曰噐尚帷新人當求舊
耆老儒臣若爾之軰尚幾人哉而爾之犯亦後吳士連阮善之犯矣
法司持平律當降罷我便怜才更命貶之
夫法者國家之公噐與卿等共之汝其思之哉
八月聖旨犯偷氽珠及私鑄銅錢罪首從有差
勑諭刑部左侍郎阮茂爾孜孜奉國善歸人君不企於如晦玄齡
至於戴胄處煩治劇彦博敷奏詳明二子之中亦有少長矣
為臣以此可厚褒稱可賜銀兩頒至之
日爾益砥礪前心期予
于治朕之過失旨陳直言宜強董宣之項勿隱蘇威之性
冬十月明遣正使尚寶寺卿蘇陵信副使行人司行人卲震等來告憲宗即位并賜冠服綵幣及勑諭
十一月遣使如明范伯珪進香黎友直楊宗海范慶庸夏即位黎宗榮范琚陳文真謝賜綵弊
十二月禁外任官無故赴京𮞏本聖旨疑罪减等
敕諭大臣百官等昔我太祖櫛風沐雨以定天下時則佐命勳臣同其勞若恩義兼至以故特賜國姓用示殊眷然爾子孫傳襲日久
恐失原祖之姓有乖教人以孝之導
今後功臣特賜國姓止及其身若子孫並依原姓
太尉阮熾病
帝諭曰昔朕藩邸朱鴟逍遙非心黄屋
卿等同心推載殄滅逆徒朕躬御乾元至兹五載
歌兒舞女卿未及於宋石高勞心焦思卿愈切於唐房杜
厥功朕未酬報彌病卿何連綿卿當以國為念則饘粥不可不調頤卿當以朕為憂則藥石不可不瞑眩
爾師回乎非親父哉當盡爾之誠竭爾之敬
古人之祈天祭鬼可以逭其災卿其思之
諭僉
都御史阮善云太和延寧之間上則宰將下則百執交相征利賂遺多行
爾謂阮廷羙小人不可信任
予登大寶五年于兹廷羙奔走服勤罄竭心力前則憸小後則良善果何傷乎厲德侯時好奇貴異阮如堵陳封之北行也鬻買千計開闔百端假令阮如堵陳封之忠誰所知乎爾其思而師之
又諭阮善曰爾為吾臣盡誠於國悋勤厥任屡進嘉言
朕或震之以威未嘗頓挫
雖事務未建明奸回不彈劾拨其梗槩亦足褒嘉
特遣司禮監賫勑
徃諭賞賜銀兩尚其勉之
劾諭兵部上書阮永錫今楊國明昔年常賂爾母銀子三十四兩畧無証據寧有誣詐諭到我自掩匿許爾自新
又諭云覧爾疏條甚為切當唐之王魏何以加焉
可賜銀十兩用答忠誠
且爾之諭深契先儒之旨朕嘉納焉
乙酉六年明憲宗見濡成化元年
春正月勑諭都督阮師回大獄之興多捕權貴家之子弟爾將不熟思之乎他説及恭王黎念慎勿與言
旨揮掌詞訟等官
速擬定五刑院大夫某理詞訟無寃濫寫為一項平常為一項劣為一項奏呈無寃濫褒賞平常留任劣除轉運
定各鎮路文廟春秋二丁癸
止十哲從阮廷羙之奏也
二月勑左都督黎壽域選丁
帝諭曰爾以󰰻乱良臣特命爾選丁之事將不盡誠室欲使不孤予委寄乎
三月十六日月食既
置六院以親隨進為左右羽林車
造敬天殿
夏四月帝幸昌江扈從賞一資
定勾訟外任令八内大行遣左僕射參知政事掌内密院事
黎景徽奏一對諸訟事理干到外任官輕則移該衛門供稱明白繳報
若干重事聽具奏方許勾對
欽差復命令例繼今各衙門官奉命差干事畢回京即於通政使司𮞏本仍就東華門外侯伺召對得旨方可回家
五月旨揮禮部出榜敦風化
秋七月攅造户籍
其法並以六年為󰦕
期府縣州官拘集社官各将本社户口赴京對寫
起造輿人女丁
八月遣皇太子入學
帝作詩示之曰至親盍不盡誠爱便嬖剛膓繞指柔
所國樊姬光
婦德長孫皇后有嘉謀
投床重使秦王恨佯醉時知衛󰱤憂
眾口咻咻聰耳聒音括讙聲也何曾一見薜居州
時皇太后仁惠有餘義斷不足訓戒子孫未嘗变容或有鞭撲尋復悲痛
帝憂鏳態漸至驕嚚故作此詩以示之
改都省堂為欽刑尚書知詞訟事為左右侍郎
中書科改為吏科海科改為户科東科改為禮科南科改為兵科西科改為刑科北科改為工科編科改為尚寶寺各道行遣改為宣政使司
造謹德殿
九月勑旨故意殺官象
定罪有差
陳封出为西道宣政使
帝諭在朝諸臣曰陳謹為陳封弟
謹得罪
朕問謹平日行藏於封葑便從此媒蘖謂釀成其罪也其短傾而覆之
兄弟之情幾乎覆矣人倫攸斁莫甚於此
倘能思盖前愆惟忠惟孝吾亦鼔足待其後效
聖旨諭諸鎮縣官選取本衙門掾吏有廉能達練優才許奏置常川各一人以便應務
時翰林院大學士權御史大夫陳盤奏曰朝廷設官分聀所以為民也
民告煩瑣簿牒倥𬾠官不能燭理又置之吏以檢文案焉
故曰官無吏不行吏無官不立所以共行政事也
今臣窃慮各衙門倥𬾠簿牒罪累難免
伏望定例今降諸縣路各置常川掾吏一人諳曉簿牒頗能書筭以守文牒
如是則簿牒無遲滯之愆民事免頒留之苦
帝從之故定此例
冬十月禁倡優不得戲謔父母並官長
帝遣使如明陶雋陶正已黎的歲貢
阮士興奏保樂州被擄掠事
十一月大赦以敬天乾德二殿方成故也
國子監祭酒兼文明殿大學士阮伯驥卒
先是伯驥以帝為
文頗畧經史上疏争之
帝諭云朕纔覽疏悉謂其畧經史而尚浮華無用之學極意煙何之表
縱如我誠好文不本乎經史云誰書也予反求諸己究諸言浮華無用四字之中實以忠矣予反為文而辦之予誠有過
爾當時諍之勿以為是介意也
至是卒帝遣司禮監官范虎賫勑諭之云爾事上也忠持身也正旦夕左右于茲六年氣幾絶時忠尚未已
頒閲習水步陣圖法其水陣圖法則有中虚常山蛇满天星鴈行聯珠魚隊三才横七門偃
月等圖法
其步陣圖法則有張箕相擊奇兵等圖法
又頒水陣軍令三十一條象陣軍令二十二條馬陣軍令二十七條京衛步陣四十二條
帝又諭五道諸衛軍及府鎮各軍總管知等凣有國家必有武僃
當於農隙之時且停不急支務係每月望日入番點目量割軍人守門廊店草屋草象等役
餘於一二日以前咱依官頒圖陣於本衛土分整飭隊伍教以坐作進退之法聽其號炩金皷之聲使士卒諳習弓箭不忘武僃
至四日以後始造
雜役
若某官不能用心教戒練習士卒敢有雜擾以貶罷論
丙戌七年明成化二年
春正月追徵賦税
二月八日勑旨内外各衛門官員坐事咱該管追取前給勑命収回本科収照
黎仁噲奏凡所降之聀自罷至徒流死罪宜盡追收前所給勑命帝從之
置宣政使司參政參議主事推官以范文顯為欽刑院尚書阮時達為順化宣政使司宣正使阮文質為乂安宣正使司參政黎仁噲為司兵院入内少保
尚書
西道宣政使陳封奏係典賣田等文字自陳胡時至吳時年間並不得贖
若自順天元年以來聽贖
從之
會試天下舉人取二十七名
三月十二日上御敬天門親策抆以帝王治天下
命崇進入内左都督兼太子少保黎景徽權政事院尚書兼謹德殿大學士太子賓客阮如堵提調翰林援代學士權御史󰉟都御史大夫陳盤監試
翰林院承旨阮直翰林院承旨權户部右侍郎兼謹德殿大學士入侍經筵兼左春坊太子左諭德阮居
道翰林院學士行海西道宣政使司參知兼秘書監學士武永禎讀卷擢楊如珠等八名爲進士阮仁?等十九名為同進士三年一科自此始二十六日唱進士楊如珠等名頒恩命禮步捧黄榜揭於東化門外
習水陣於膠水
閏三月初三日賜進士楊如珠等榮歸按覃文禮進士題名碑記云人村之於國家其所關者大矣粤自唐󰔄三代至漢唐宋庠序學校之制立而人村有所成賓興科目之法行而人村有所用雖其治效純駁不同
然未嘗不以得人爲先務也
黎太祖平定區宇教育英才其博訪則遺逸有求其延攬則學生有試雖進士之科名未設而斯文之氣脉已完
太宗肇基自壬戌開科群才入殼
仁宗三科繼舉人文益彰
至聖宗癸未中興一科取人視前為盛
然自壬戌至癸未或六年一舉或五年一科而三年一科以是年丙戌爲始
凣預登進號稱得人爾
後制度益詳彌文大僃
會試登科有録既足以表當代之盛明題名刻石有碑又足以示後來之廣勸焉
夏四月禁轉任官不得折取公𪠘噐用等物件
初置五府六部
改六院置六寺改欽刑院為刑部並為吏户禮兵刑工等部尚書
五月太僕寺少卿行尚寶寺少卿黎廷俊奏於五月六月當農務其常班役軍人聽留宿直并守門廊店草屋草象等役其省院局百作諸邑留半在役餘皆放回農務從之
賜左都督黎壽域銀二十兩
諭云尔为吾臣七年于兹矣但能建明本聀當爲之事未嘗言及吾勤靜不中之節
因得此奏吾甚褒之特賜
銀二十兩以為他日之期𡸈有此一小事而賞哉
時壽域奏一文武官員不時宣召並如傳宣中官引入
若尋常出入禁門如六科學士等聀即許入
一四方進象馬等物並蚓入端明門外帝覽請旨奏本令即開此兩條特賞之
考試各府訓導勑旨訓導鈌員責令該司選各堂監生及各衛門吏會試中一二三塲有行檢學問自三十五歲以上依前年例考試肆長合格方許
六月定文武服色自一品至三品著紅衣四五品著綠衣餘著青
衣
設立承宣十三道曰清化乂安順化天長南策國威北江安󰘊興化宣光太原諒山中都府
改路爲府改鎮為州改路安撫使為知府鎮府為同知府轉運爲知縣巡察為縣承社官為社長
頒知府印停路安撫印
申明避諱令
秋七月改伍正伍長為總旗副伍長為小總旗改隊史爲軍史
改工部各匠人為副伍長
定奏本題本體式各該衙門該奉聖旨繳題施行等本則曰題本各衛門官吏百姓一切公私事務理應陳奏則曰奏本
以僉都御史阮善為清華宣撫副使
諭曰爾󰪀為諫官議論切直
今撫綏百姓保障一方當奉法憂民懲忿窒欲
爾其諄諄勉勉無忝所聀
中書令秘書監學生梁如鵠等奉擬係各衛門寫本如遇正官鈌或公出則佐貳官承掌本衙門印信署名於年月下
八月裴榴奏一各衙門遷任之官其在勘詞訟簿牒未及交代待至他日再回交領煩人迎送致訟事阻滯
伏望係官員遷任之時咱開本任簿牒詞訟及各項事務付該當處掾吏收
執見新任官交付施行從之
九月勑旨羽林軍犯罪還民不得還官男
冬十月頒各部印
改左刑為清刑司郎中大夫右刑為慎刑司郎中大夫司刑爲明祥刑停審刑官並置郎中置醫司訓科等屬
諭僉都御史陶雋曰太和延寧年間御史之職不出於外戚則出於權臣是以公論混淆馬論不辨國政之弊莫斯為甚又諭云陶雋違棄國例󰦕意妄行今司風憲反輕易言語誠猾吏也丁亥八年明成化三年春正月幸西京回天派江習陣
大赦
以自秋徂冬天久不雨固也
按赦文云上諭公候文武官員百姓等朕以否德君臨兆姓欲咸底阜康以丕臻盛治去年自秋徂冬天久不雨人缺屢豊之望民有難食之憂朕為民父母第疾于𢙇苟不推在宥之寬恩何以見及民之實惠
禁織造凉巾以盗剪公私馬尾故也
勑旨朝參官帶牌扈從宣署扈從禁𥔿硝不得為煙火之戲從户部尙書陳封之奏也
勑旨鎮朔衛繼今大集軍期將終該都承憲三司每司二員就本衛把令放告并博稔永蓬等經畧使所列校旗軍同來本衛習陣
十日令五府都督鄭文洒黎希葛等同兵部
尚書阮永錫閲選五府諸衛大小總旗充殿前五衛軍
禮科給事中汝文蘭奏小總旗久年以上方許充
從之
十二日初擬春祭葆神禮無齊戒用帛依國俗而已
十六日行慶壽儀於勤政殿
初每春首行葆神禮於太廟禮󰍶行慶壽禮
至是始行慶壽禮於勤政堂
是後率以為常
十八日以官員子孫前充金吾衛軍者試中充國子監監生
若會試中塲充三舍生
中鄕試及有美質許本監官再類奏留讀書
掌監察御史管公添以梁世
榮劾其容縱送賂人漢宗業也
二十七實帝始至籃京拜謁籃京陵
二十九日駕駐安泊行殿頒習陣圖法
二月丁酉朔日食
行文廟祭
八月甲辰帝以天久不雨奏告祈之又命太保阮耒燈禱于至靈弘祐等祠
命户部尚書陳封同宣政官藩師宗等勘籃山鄕及霪村官土給功臣自一品至六七品有差
仍諭百官耆老曰籃京乃帝鄕根本之地非京師他處
可比比者勢家多撓禮法慢視刑章私占其地以為己有諸王公主曾無
立錐之地
将欲䋲之以法孰若先之以禮使皇族日蕃庶有容身之地
今立定界限敢有違犯依律治罪
九日乙巳命行總兵屈打領兵征哀牢
初哀牢占居弄恫掠邉境
至是邊臣以其事聞
帝即命屈打領兵千餘人往征之
以定勳衛同總兵阮洞為副並汧仁壽賛理軍務會家興鎮守軍討之帝謂仁壽曰汝𭁈屈打聽便宜行事仁壽至東京留守太保黎念援兵于武庫而行
諭留守官黎念𭛁官庫錢五十緡令濟生堂買官藥差人醫
治國威三󰅾等府人民之瘟疫者並諭今後某府有疫癘者聽本處官用税錢買藥治之
十五日駕至𢒎來行殿
時粘國使神沈樸勒沙來進貢適至因錫朝見於行殿
十六日安󰘊鎮守官奏明人載糧船漂至本處
帝謂太師丁列太保阮耒曰往者朕言監執明國載粮之人以彼或設此策以誤
我欲阻彼之計
權一時之宜非常行之道也
耒等曰縱彼妄行意外設為此策我執之彼以為辝不如放回
如其不然恐生邉釁
帝曰卿等言雖善
矣奈奸人反覆何
都御史阮居道曰人臣所諭雖有同異在人主断之何如耳
竟留明人不還
二十日集中虚陣于魯江
帝幸天長承宣治所問承宣官犯瑜等民奸疾苦仍賜瑜及知府阮似等錢各有差
命寧朔衛權總知陶院為督將代屈打征哀牢
打等至哀牢先以遁走
打等𢒎奏言哀牢乞伏其地請班師
帝諭屈打以陶院代領其眾及賜錢十貫
是月二十三日集三才七門陣于韋江
西軍都督黎舌等違令靣縛詣營門尋放之
罷鎮殿副將軍黎漢庭等官職
初漢庭为轉運在職貪汚恐民告訴乞養病
指揮使陶保薦之于朝言轉運漢庭𭁈太祝丞阮德素習兵法
漢庭等進陣圖一曰中虚二曰满天星三曰常山󰲫
帝嘉納之乃拜二人為鎮殿副將軍令五府軍以陣圖習之再三不成
帝命二人敎之又不成
帝恕拿杖罷回本貫
二十六日習魚隊鴈行陣于安吒江習常山陣于白鶴三岐江
二十九日大駕還京
三月吏部奏考近侍𭓇生除各縣縣丞國子監
監生及各衛門吏除各府教職
從之
下營繕員外郎黄文弁獄罸錢五十貫
工部右侍郎鄭公旦罸錢三十貫以暴露公用林木故也
令蠶桑各司𮢶池於講武亭
命求故翰林院承旨學士阮文遺藁
命禮部上書黎弘欲宴占城使臣於北使舘
命内官問占國使臣以事大之禮
對曰占國之於聖朝如子之恃父母惟教命是聽
然天子所命常貢之外責以錫貢
是乃新例不敢專對
伏乞遣使問本國主以光下國
不從
奪西軍都督黎
舌所管以舌子伯達白日馳馬街市縱奴敺人故也
以户部尚書兼宫師府太子賓客陳封為刑部尚書兼太子賓客吏部尚書范文顯為中軍府都督同知禮部尚書兼太常寺卿黎弘欲爲西軍府都督同知工部尚書裴括為東軍府都督僉事刑部尚書范公毅为禮部尚書御史󰱑副都御史兼勤政殿奉侍經筵阮居道為御史󰱑都御史權户部尚書知經筵事天長承宣使范瑜爲宣慰大使權工部尚書御史󰱑副都御史陳鷟爲宫師府
太子賓客兼御史󰱑都御史翰籃院大學士權吏部左侍郎兼秘書監學士阮廷美為宫師府大學士權户部左侍郎翰林院大學士權兵部左侍郎兼秘書監學士陳盤為宮師府賓客權吏部左侍郎太僕寺卿行通政司通政使黎忠為承德司承德大使權户部右侍郎光祿寺卿兼秘書監學士武永禎爲翰林院大學士權禮部右侍郎兼光祿寺卿秘書監學士知經筵事大理寺卿阮寧为僉事行大理寺卿右諭德權吏部右侍郎潘維禎為
宣慰使權天長處承宣使興化承宣使參議阮德輶為御史󰱑僉都督御史歸化府知府阮叔通爲化承宣使參議
總管屈打與通政司左丞汧仁壽等招降哀牢賊道同等𤤻師還
先是官軍至嘉興木州并土兵三百人直抵馬江溝弄󰀋半月程駐營
屈打分遣嘉興衛總知黎勉領本衛軍至丘祝併同越每二州土兵聲言擊賊擾兵實則截其要路
賊眾聞之奔潰
屈打差人諭以禍福利害
道銅等詣營門降
屈打乃令木州經畧車蛮脩完舊
隘𭁈土官盗琴蘿督率土兵守僃
打等班師而還
是役也徃𨑰纔十八日經行之處鷄犬不驚
献俘之日帝欲将賊眾回本處誅之以警其餘
太保丁列等對曰道銅果於誠服來降則待之不死以勸後來
若迫於馳逐以圖免死誅之可也
詔監道銅於御前獄
初明人李茂實等二十九人有船二隻載米二百五斛送廣東布政司漂到安󰘊
巡司獲之送詣行在
都御史阮居道奏宜放回本國
帝不從
至是以其米給本船人各一斛充屯田司
其
餘米令四城兵馬裝載分行宣光歸化陀江等處給會其軍人飢困者
以御史󰱑僉都御史陽宗海為都给事中權上寶寺卿
翰林院直學士權工科給事中梁世榮劾鎮殿將軍裴訓
奏畧曰人之大倫有五朋友夫婦實居其一
今訓在妻䘮而納輩行子前已娶女為妻薄伉儷之恩蔑綱常之道
事關封化係是紊乱彜倫送法司治罪
從之
初置五經博士
時監生治詩書經者多習禮記周易春秋者少故制五經博士專治一經以授諸生
羽林衛指揮使黎宗永冒蔭調遷
宗永本嘉遠人阮固子而總管黎元養為己子以蔭調遷為權給事中梁世榮所劾帝奪其職
蘇問嗒剌國商舶貢物
减省北平通化二府諸州縣官各一員
遣北道監察御史潘宗薦徃北平勘問鎮守官黎六阮量等仍執送回京
時明國鎮安府土人岑祖德率其眾千餘人駐于音洞聲言捉迯賊岑望因劫掠北平鎮通農那蠻邉民牛畜而去後再占居保樂州哩土蠻
祖德有奏云蠻離蠻戎等村原
係詐歸附鎮安府劫掠人民牛畜伏望聖恩差撲大軍徃征治戒離等村仍乞追治通農保樂二州驅犯人岑望等回業
朝廷皆以為祖德所言皆詐
帝特命中書脩辭直告布政司還所掠人畜反宗薦徃勘問之仍執阮量等回京以守僃不謹致外人㓂邉也
校尉黄輦以安西府土兵與哀牢人戰于丘牢死傷者三千餘人獲賊馘
索聀明國人於蘇問嗒剌國商舶送還本國
夏四月初令吏部官凡文武各職白身初授反降職致職並許
寫勘合頒給
嘉興府順每州送納琴同妻子家属及哀牢俘馘于京師
攽五經官板于國子監從秘書監學士武永禎之言也
命權尚寶寺卿楊宗海通政司左丞汧仁壽教習驍勇兵馬等軍讀書
都給事中鄭鉄長等劾奏刑部杜宗男等居官受賂吏部阮如堵保舉非人並送法司如律治罪
從之
以阮復為清化承宣參議
帝諭之曰昔年遣爾北使康彊而㱕今年宣召為進昌言深可嘉也
今遣監丞阮耒賫銀兩賞賜以旌其忠以
盡其情至可領也
五月一日北平府知州陶復禮奏明國鎮安府土官令宗紹侵鎖脱隘奪本處田及擅取牛畜
詔下朝臣議以防之之策
太師丁列等皆以為宜國守封疆無啓邉釁見彼之來拒之而已
禮部尚書范公毅奏云古者建國因以為姓胙之土而命之氏
契始封傷賜以子氏稷始封邰賜以姬氏常胙土受封以賜姓命氏以立宗
自是而後各有其姓如󰔄舜姚氏夏禹姒姓周文姬姓則九官三公五臣十亂皆有勳勞於國未嘗
見有賜姓
至漢髙祖以婁敬上見都之策則賜姓劉氏唐高祖嘉世勣真純臣之節則賜姓李氏
皆是駕馭豪傑之節
其原一開流而爲弊為之
臣者亦幸以榮殊不知姓有譜系固不可混賜之
失所係最大以人臣而同國姓則不敬以人子而忘本族則不孝
孰有不敬不孝而能濟事哉
宜革正之
凡人臣得賜國姓並許改還祖父本姓使澄天璜之宗派明姓氏之本原
帝從之
宣光鎮守副總兵黎饋奏本鎮𫎇當社被吒音?人燒毀人家察
掠人口
詔下朝臣議
宰臣丁列等曰邉遠蠻夷自相攻擊乃其俗耳惟固守我疆無啓邊釁可也
九日雷震監門衛城上店
十日甲戌令五府軍造戰器樣既而又改别樣軍人有咨嗟者威雷衛軍人文廬上疏其畧曰臣竊見本年正月陛下既出新樣遣諸將造戰器今又改為别樣是正令之不常也
帝令吏部諭廬曰戦器是同一樣爾所言乃妄爾
侍郎梁如鵠私謂廬曰爾非言職安敢妄論國事
廬曰國以民為本而兵所以衛民也
今號
令不信軍民愁嘆公乃近臣職默而不言僕見而言亦愛君之言也
鵠等默然
十三日丁丑吏部尚書阮如堵奏言會試中二三塲充各衛門吏今考試敎職中格宜除經歷等職
帝𠃔其奏
十四日戊寅以翰林院侍讀學士行吏科都給事中鄭鉄長為翰林侍講學士權工部右侍郎權國威等處賛治承宣使司參政楊執中為大理寺卿權刑部左侍郎翰林侍讀學士署院事兼兵科都給事中范琚為太僕寺卿權諒山等處賛治承宣參政
二十日賜大臣及職事官内宴于勤政殿
勑諭諒山安󰘊北平等處鎮守副總兵土官等曰朝廷守土之臣固宜保境安民折衝禦侮乃其職也
頃者外人侵入邊境虜畧人畜屡見馳奏戰守之效寂然無聞
今欲一一繩之以法恐有不勝
尔等宜竭尽心力思盖前𬮜愆
攽科令十一條
以汧仁壽為尚寶寺卿權吏科都給事中
許諒山處權參政阮哿致事
勑旨今後任邊遠满九年始得别調京縣
六月初一日以大理寺卿黎伯達
為招討大使行北平府知府僉知北平衛
令十二承宣勘管内山川險易古今事迹畫圖詳註送户部作地理輿圖
考試汰東宫侍講武原潜謝彪于鳳儀堂
時原潜彪侍學東宮帝幸東宫問󰪀日義字何如太子以原潜所授對
帝乃命作制詔表三題令潜彪等試事于鳳儀堂
潜等皆忘本事三題並不成文理
帝覧之批云可唾仍讓吏部尚書阮如堵東宮官陳封都御史󰱑陳鷟以保舉潜彪非人
命都督僉事屈打領五府兵五百人徃
安󰘊可勒堡追討草賊不及而還
命權吏科都給事中汧仁壽東道監察韶惟精徃安󰘊鎮可勒堡按問將帥之逗遛與敗撓者
罷西庫都督黎舌官職
以舌差隊差將巡邉恐取脱州人銀子事𭛁故罷之
賜兵部尚書阮永錫閑住以永錫前年受人銀子今以委兵曹之重妄之總知奏請俸故收所懸帶牌與之閑住
命六部六寺六科󰱇本吏識字有行檢各二人以僃體訪軍民疾苦及政事得失
以黎伯籌為兵部尚書
流北平鎮
守副總兵黎六同總知阮量於遠州以守本鎮為㓂賊所燒關隘
事𤼵故也免居作
令内外倉粟許該官責令所司常加檢看勿致雨水滲沴音軫陵乱也
𧇊損粮儲
令各州府縣貳官公堂視事不得𭁈正官正席坐
十二月帝以天南皇帝之寶示宰臣使之商議
權户部尚書阮居道言皇帝之寶乃傳國之寶但天南二字若稍新異不如順天承運之寶極有含蓄意思
帝又諭群臣曰向者傳國之寶再命秘書官梁如鵠等考文献通考以製號
為皇帝受命之寶宰臣各官具本奏來
帝欲觀國史命内官就翰林院密諭史官黎義曰昔房玄齡為史官唐太宗欲觀實録玄齡不𭁈之觀
今尔𭁈玄齡孰賢
義曰玄武門之事玄齡却不直書唐太史之而後書恐未為賢
内官曰帝欲觀光順元年至八年日曆
義曰人君觀國史固非美事
唐太玄齡所為而後世非之
内官曰帝謂觀日曆向者有過得以悛改耳
義曰陛下強為善而已何必觀史乎
内官諭之再三義曰聖主實能改過社稷無
疆之福此是不諫而諫
遂進日曆
帝觀畢遂還史院
議安󰘊鎮衛軍以其地頗瘴癘及有邉境阻遠不應援故也
草賊犯安󰘊鎮可勒堡
命西軍都督府僉事屈打令五府軍一千人並命親軍殿前二司校尉二司軍人討之
召太師丁列太保阮耒黎念五府鄭文洒入嘉祐門商議討草賊之方
仍命驍衛牒總知黎公儀領五府軍徃救
命南軍府都督同知阮德忠等徃監安󰘊討草賊許前殺後奏
𭛁官庫米三萬升命中都府人造粮運安鎮以
給軍食
化州承宣使司參𬢱鄧貼上疏讠興便五條一曰立堡守於思客
二曰塞𪣷海口
三曰開連渠
四曰罷源頭税使
五曰招流亡耕墾布政荒田
八月欽差權吏科給事中汧仁壽劾奏安󰘊鎮總兵黎悔不能料敵督將屈打追討失利致有敗衂
勑仁壽行勘問仍執回京
詔賜减田租人丁税有差以户部奏田禾减失故也
令乂安承宣官用官錢買稻粟裝載赴京
時京都米價貴乂安稍賤故𨤠之
以親衛總知䏓動為安󰘊鎮守
副總兵兼承宣使司承宣使
以翰林院侍讀學士權御史󰱑副都御史陶雋為太僕寺卿權安󰘊等處賛治承宣使司參政知本衛軍事
東軍府權都督鄭公路自安󰘊回上便宜疏四條一曰立萬寕新安營堡以御外侮
二曰󰱇置鄕長為甲首以相統攝
三曰擇有文武才幹以為鎮守官
四曰塞開隘之路勿使斬伐材木開通道路以𦤶失險
勑户部疏塞田間水道勿使淹浸乾涸
命户部移文各處承宣勘某處勸農河堤司有淹没禾榖及
留廢田畝者奏文
十五日立石欄于敬天殿陛及起造小殿於講武停
十六日以刻皇帝受命之寶奏告太廟
是日大風雨
諭都督同知阮德忠暫鎮安󰘊
遣總兵阮文談等徃安󰘊討賊受阮德忠節制
造軍實
每衛五所二十隊每隊二十人依新例
勑旨恩命一品用制武一品文三品用誥武三四品文四五品用勑餘並給勘合
禮部侍郎梁如鵠并阮廷美以時和歲豊民康物阜上表勸進
九月小熟
蝗
欽差權吏科都給
事中汧仁壽等觧屈打阮報黎悔等送京師以討賊敗衂故也
暹羅國海舶來云屯庄上進金葉表文及献方物帝却不受
勑諭安󰘊諒山宣光等處鎮守各衛副總兵等官爾等職為西坊控制邉陲當僃不󰔄以防外禦
要令將校戒飭軍人不可狃於故熊迯回留廢所守違者罪加常律
杖殿前經歷高伯祥流外州以檢點官黎壽域黎逋范文献等監守軍人充家役放回取錢而伯祥不能󰁮劾故也
命道士禳蝗蟲
命吏部禮部等
部尚書阮如堵等𦤶祭各臣禳蝗
二十實颶風
南策𰎟山太平建昌海瀕等府海水大漲堤坊决製禾榖浸淹瀕海之民多饑死
乂安源頭海瀕等亦被水害
勑各鎮府副總兵兼承宣使但由武途出身不曉文學兼司两職恐妨軍政
今副總兵宜停兼承宣使
若承宣副󰱇文𭓇官
其參政參𬢱當省一員
邉方有事則總兵承宣並得商議
從鎮殿将軍黎紋之言也
冬十月哀牢呼籠乞内附却之
習武藝定賞伐各有差
徙安󰘊鎮守軍營
居排禀
清化承宣使進野繭成絲一筐
帝却之
勑旨各衛門󰱇儒吏出亲除各職並詳所管從公察枸
各縣正官有鈌如無科目許以中叁塲調除
明安平州土官李璘領兵八千马三百疋來侵
夏琅州璘戰敗退還本州分兵守界土
首鎮守官陶院黎伯達等乞致書于璘問其興兵之由
帝許之
十六日大臣百官上表勸進帝批云黄帝之號朕未敢言
皇上之稱於羣臣嗣皇之稱於太廟亦足以别諸王之號
若比之言卿當擬定
數年後
如見天順於上民安於下雨若風綢大懷小畏凣徽號始可與謀
卿等其熟思之
十九日大臣文武百官復上表勸進曰陛下既履至尊宜稱皇帝
上不從
爪哇國使神那盃等來見
冬十一月初五日朝退帝問大臣百官曰都督屈打前雖失律刑部方案問朕欲以總兵呼之使鎮守北平可乎太保阮耒曰生殺予奪人君之權非臣下敢論然
屈打奉命前功不成六科見劾刑部方按問
且待獄成如其無罪用之可也
刑部尚書黎伯籌獨
曰屈打雖有罪今從權用之又何妨乎
帝從耒言其命遂寝
勑旨宰臣録囚日有大理寺官囚人鳴寃得便折辦
以吏科給事中寕滔兼教習功臣子弟及近侍𭓇生
命諫官陳鷟等問掌詔獄都旨揮使阮復不能速勘至獄多淹滯之罪
復進辨曰如有淹滯者黎文叨文豊蘂訟而已餘始送來未經律限
帝不問
十三日詔各衛門官中進士科黎廷俊同秘書監梁世榮三十員人入鳳󰀩堂帝命題試之
召吏部尚書阮如堵復聀
先是
如堵銓註不明錦衣拿問失其聀至是再許復聀
刑部尚書陳封等鞠北平總兵黎悔
獄成欲以軍令當之以悔有功遂以八𬢱請
都御史陳鷟曰悔既付法司按問宜從八𬢱
所以不𬢱者惟惡逆耳未聞失律而不議
帝諭之曰軍法一而無二鷟之所言是岐而二决非軍法之論乃游説之語耳宜以攸説罪之
未幾帝又諭鷟曰予誣爾為游説之客予失言也
嘉謀嘉猷入告于内󰱃乎甘霖歲旱舟楫濟川
欽哉
諭陳封曰朕聞國之不有賞
罸雖唐󰔄不能以治天下
今吾重寄托于汝汝惟勤成敦懿四字而已
汝將不黾勉讀書以𧥾明哲保身之道乎
命檢占人歸順户口及束約禁戢官私奴婢等項人
命東軍權右都督鄭公路等督五府軍砌皇城以皇城卑陋故也
降北道等處承宣使黎公恪等各一等以本處多蝗蟲不能先奏坐視民瘼也
申明功臣子孫還祖父姓
待制楊如珠以𭓇業不進出鴻臚寺丞
十二月甲午日冬祭初稱曰孝孫國皇
國皇之號自此始
以行北軍都督僉事黎解為殿前司都檢點兵部尚書黎伯籌為左檢點
還西軍左都督黎舌聀
初舌以犯贓失律罷
至是帝以才可用命頒前所收制命還之頒詔收制勑自舌始
勑玉籍秘書省奉行
頒給都檢點黎觧等制誥之命並曰皇上制誥之命
曰皇上自此始
命朝臣舉縣官聀有剛直能觸邪者各一員
吏部尚書阮如堵以世家親識人阮世羙等八人應󰱇
帝以為皆新進常才
翌日又命󰁮内任各聀十員太保黎念󰁮
梁世榮都督鄭文洒󰁮户科給事中鄧淑教尚書陳封舉尚寶寺卿楊宗海各󰁮所知
帝覧其奏多有以聀而不稱聀者遂揀去梁世榮等姓名止留敎授阮仁隨縣官丁逋剛在選仍批云六部六科御史󰱑保非其人受降罷罪
如得其人必加重賞
命内官以示廷臣莫不驚駭帝之明察
移刑部大理出城外
諒山總兵黎練奏言訪得明國廣西總兵調大集兵馬十三萬駐札在浯潯等州聲言脩治浩海谿澗梂路進攻蛮賊於廉州及廣西憑
祥縣
知縣李廣寧詐謂猶設守僃於南交関不暇調兵攻蛮賊
帝命朝臣會議
太保阮耒等皆曰宜固守關隘任彼所為又何妨乎
試宏詞科
點集入試官凣三十人
時欽刑院郎中武有員外郎䏓廷科五人並辞疾不入試
帝恠問詰其至在於賄賂
因諭在朝諸臣曰刑獄繁劇其勞有三終日區區垂頭䘮氣一也
論刑失當受出入罪二也
訟案堆積詳審難辨三也
有此三勞人雖無病足以致疾况有病乎
盖𬢱武有也
許郎中阮詳黎廷俊知
縣阮仁浹陶舜󰁮員外郎范如籃奏使陳季暄並入秘書監讀書以中宏詞科故也
召應試官范柰等二十員人入鳯󰀩堂
帝自命題試之
九日帝命吏部尚書阮如堵選内外各衛門有仁恕明𠃔者類取姓名代除刑部郎中員外范柰譚文通等
時獄多寃濫往徃於公朝鳴訴帝益厭之故有是命
勑停砌宫城以屡奏不登米價騰踊故緩之
免瀕海軍人明年大集以八九月間颶𧔧大作海水漲溢瀕海民屋房漂没故也
賞秘書監
官錢十官而責梁世榮杜欣等以學業不進之罪
以國子監敎授阮仁隨縣丞丁逋剛監簿陶仁隨知縣黎伯脩明刑司員外郎陶郎種等為海西東北南等處監察御史
命監察丁仁甫韶惟精分行海東西南三道勘瀕海堤岸令本處承司培築
二十日以陶武󰁮為翰林院待制入秘書監讀書
寶玺成命太師丁列奏告太廟
南道監察御史程伯脩上疏極言時政闕失忤旨出為北平府弄原州知州
帝以梁如鵠舉陳季暄非其人
詔繫獄並收季暄勘合
開决順化連港并清化乂安各港
是歲斷天下死囚三百二十三人
戊子九年明成化四年
春正月勑旨官員任邉遠瘴地某能撫字有方催科不擾而税足满六年許遷善地
若托疾以避進税多欠者再除邉遠六年方許定奪
三月勑旨各衛門係公事首奏許用本衛門印若官員軍色等奏本無有印信並許通政使司檢夾紙鈐縫
諭都指揮阮復爾比先為家臣之時乃浮言曰吾當爲天子
爾天帝欤鬼神欤
安先知之
且為輔導之官便行僥倖之險
是爾不殺吾而吾所不報也
然吾不負於爾有六而爾之負於吾已十有一矣
爾是奸臣矣是亂臣矣是賊臣矣
夏四月旱勑諭公侯伯官員百姓等凣九條以裴白良范溥為皇太子侍講
六月色旨禮部議定民間諸文字格式頒行天下
定祈雨祈晴儀註秋七月諭吏部尚書阮如堵太和年一刑部大夫二員斷天下訟多留滯
前年予置一刑三員或四員云何今置一刑二員哉爾吏部速揀
閑住在朝在外官員剛柔相濟才長鞠獄置每刑員外三員
八月扈從籃京
帝𭁈皇太子及祈郡公黎念並從臣黎弘毓杜潤郭廷寶等君臣賡𰙔作英花孝治詩集有擲地金聲之句
十三日諭吏部尚書阮如堵等爾固請以教授為縣官姦計生矣
教授當久厥任以責人才之效敢有遷移其罪不小
九月勑旨今後某申寃訴枉等該衙門勘而無寃枉者聽杖八十罸錢五貫
諭阮如堵等觀陳封之為人色厲内荏易語輕言
至若謟事
貴游跋胡𤴡尾胡頷下懸夙老狼有胡進則躐其胡退則跲其尾舐德忠之痔吮阮烟之癰此封所以為好官之長策也
先是陳封早從眾論糾阮德忠之非晚往德忠家更謝其過
德忠長樂皇后之父烟乃后之舅也
封請婚於烟庭拜終日烟乃𭁈之
諭户部尚書阮居道昔予少寺為爾所友登大寶日爾作經筵
以臣下而觀則爾爲知已之友𭓇識之交矣
以君臣而觀則以爲魚水之緣風雲之會矣
爾能盡心協力勉圖報國至公
無私杜塞賄賂
若是則吾得為知人之君爾得為盡忠之臣顯親揚名光于方󰀋顧不快哉不能如是則吾為不知人知君爾為尸位之臣矣二者惟爾擇其所從
冬十月二十八日帝諭在朝諸臣觀陳封之乞贖犯罪賍黎逋贖鯨是當者多賄而免殃貧者無緣而得罪敢違祖宗之法立恬終而贖鯨是朝廷怜才之恩敢作威福以害國也
大理寺按律治罪
以范溥為旨揮
溥中癸未科進士三上奏章願充武聀
帝嘉志足有為故以不次除
之
十一月遣使如明
楊文旦范鑑黄仁等歲貢
謝種奏永安萬寧等州被虜撂事
勑諭御史陳鷟阮文質等爾奏謂内臣阮書朱德大楊明封吳閼潘宗禎俱以近習受賂法司持平罪當誅死
其何饒阮書罪而潘宗禎不饒公耶私耶是不信於天下
予聞阮武受賍死甘心矣予今不殺尚其他日改過而得驅使
且潘宗禎為内官賢假子賢死肉未寒烝賢之婦奪為以妾前年又𭁈宮女阮梅交狎二罪俱重死則宜矣
己丑十年明成化五年
春閏二月禁天下家臧兵噐
帝諭文武百官等朕嗣守洪業于今有年海宇謐寕兵革不試詔天下不得家藏兵噐申諭禁之
勑旨捕海賊陞賞
勑旨官員有罪老還民從刑部尚書陳封之奏也
會試天下󰁮人取二十名
二十六日上御敬天門親策問治國取士
命太保平章軍國重事兼提調國子監黎念原吏部尚書阮如堵提調大理寺卿權刑部右侍郎楊執中監試翰林院承旨阮直翰林院大𭓇士署院事兼光
祿寺卿同知經筵事武永寕翰林院直𭓇士阮德貞郭廷寶讀卷
賜范播等進士出身有差
勑旨公侯伯給制命文武百官二品給誥命三品至五品給勑命龍箋六七品給勑命黑爛八品九品給勘合
三月帝幸平灘徃征盆蛮
占城人乘船航海寇擾化州
禁獄官科歛軍錢
先是獄官常歛軍錢買猪酒托為祭祀獄主因飲食𧇊損軍錢
至是禁之
夏四月勑止神武游弩神臂羽林天威等衙司每上期番宿直者並更𤤻專習本藝若
五威衛及外衛銃弩各所並停雜差量定守把各處餘皆專習本藝
𤤻終考閲如例賞罸
定天下十二承宣府州縣社庄󰀋版圖清華四府十六縣四州
乂安九府二十七縣二州
順化二府七縣四州
海陽四府十八縣
山南十一府四十二縣
山西六府二十四縣
京北四府十九縣
安󰘊一府三縣三州
宣光一府二縣五州
興化三府四縣十七州
諒山一縣七州
寕朔一府七縣并奉天府二縣
初九日治指揮使潘師京罪以師京所奏紛紛雜
冗簧惑欺慢故也
禁造賣粉白勑笠
五月罷范溥指揮聀
時溥與妻同就徽人同桃家適同桃已入宮中
溥𭁈妻伏地羅拜同桃夫武鄰使同桃納己女于宫中以思固權位
帝諭在朝諸臣云范溥國之賊臣爾故罷之
十二日唱進士范播等名
頒恩命授冠帶衣服并賜宴于禮部
秋七月十四日帝諭吏部尚書阮如堵爾再三乞管領黎卜為總知而卜有風疾緩若不堪誠奸吏也
九月禁以僞錢换税錢
冬十一月十六日大赦
改
元以明年為洪德元年
十八日勑諭天下文武官員及百姓等朕惟人之所以異於禽獸者以其有禮之为防範也
苟或無禮則肆情縱欲放僻邪移無所不至
今後官吏諸色某或遷陞除授即吏部劄示府縣社責令社長僃状端供本員人年已及格嫁娶遵行婚禮方許奏聞陞除如例若非人濫及名噐本員以墨徒
十二月勑旨府縣官親行該内相視田疇
禁市肆民間賣水磨笠朱漆笠
上諭天下官員百姓等甲冐之属所以壮軍容如水
磨笠朱漆笠乃親軍所戴以宿衛
今市肆民間多有𭛁賣宜禁止之
以黎景耀為户部尚書黎國禎為乂安鎮守副總兵申仁忠為翰林院侍讀覃宗禮為翰林院校理丁叔通為翰林院直𭓇士
庚寅洪德元年明成六年
化春正月禁假造皮笠
選金吾衛武士捕海賊
勑旨子居父母䘮妻居夫䘮當遵三年通制不得徇情直行悖禮逆法
子居父母䘮而妻妾𢙇孕以流罪
罪之妻居夫䘮而肆行滛亂或䘮未满釋服從吉并先通嫁信及娶之者
並以死罪辠之
若居䘮服出見戲塲縱觀不避以流罪
論如有貪財孝色而娶惡逆之妻妾及蛮人蒸亡兄弟妻妾并為官吏而受賂抵罪
二月選補軍伍
勑旨漏籍人自十歲以上壮者充軍
户内有父子兄弟三丁不在充數
定󰱇壮健替補令從都清華鎮守副總兵兼清華等處承宣使司阮德忠之奏也
勑諭數奸臣阮復罪九十二條
時復為錦衣衛都指揮使也
幸西京
帝曰前年吾徃福光堂洞滂田水淺不可種禾
今年多水夏
禾極目
口占一絶云萬󰟸青青是夏田齊民當以食为天
村頭三两農夫到皆謂今年勝昔年
時帝謁洞滂福光堂也
三月定厨人勢家給帖公同買物令從奉天府權知府阮宗西之奏也
禁非僧類不得剃髮
夏四月帝親製道庵千字其略曰乾健至剛坤順無疆辟兼智勇󰘊俾熾昌配擇妃匹懿媲任姜
饒水軍衛指揮使陶保罪上謂朝臣曰陶保是前吳人屠城之後為黎察家奴及收没黎察賜平原府為奴
今又拒違勑旨故違軍
令罪當死
然陶保曾為藩邸犬馬特饒死徒種田兵
五月帝諭在朝諸臣云小人兩事阮廷羙畧已行之
其固權則奏云将士樂起土木
其賣直則奏云朝廷臣𢙇疾妬心而請一月三次奏事
日者廷羙已曾試於朕今廷美尚為三品之貴朝廷猶崇信之
應以小人廷羙居從四品之職足以明朝廷聖讒説疾憸壬之意也󰱃幾他日有如廷美者猶思改心易慮而遷於無過之地
秋七月初三日明皇子祐榶生即明孝宗皇帝也
八月占城國王槃
羅茶全親出水步象馬十餘萬襲化州
化州守邉將范文顯等戰不敵驅民入城飛書告急
九月勑黄丁十二歲以選取充軍改為十五歲以上開為男子大項從阮日升之奏也
勑官員男孫歲小身才大猶隐避不呈送本身充本府軍厥父罷職
勑諭天長府承宣使曰制亂莫先用武強兵固在足粮
勑至爾等增徵軍邑吏員生徒等項每人米十五筒黄丁老人米十二筒責所收又蒸為熟米勿淹時日𮞏納使司
該官起造草舍驗實量
入具本奏聞敢有逋迯定為斬首
冬十月遣使如明
阮廷羙奏占城騷擾邉事郭廷寶奏偷氽珍州及地方侵掠事
十一月校令行兵政令五十二條
定駕行禁浮言假詐令
六日帝下詔親征占城
先是占城尸耐人槃羅茶悅以乳母子殺其主賁田而奪其國傳弟
茶全為人凶暴滛政慢臣虐民占人民叛茶全不之恤方且侮慢自贒不脩職貢凌辱朝使侵擾邉氓誣詐明人求援入㓂
帝乃徵精兵二十六萬下詔親征
詔曰昔我大
祖髙皇帝蕩平亂畧肇造家󰘊
太宗文皇帝敬天勤民繼志术事小懷大畏
内修外攘
裳𠦄䯻椎梯山航海萬流仰德八極傾風
蚩蠢占城趦趄兎窟蜂蠆養而成毒禽獸飽而忘恩躑躅獨夫徘徊小智
彰聞穢德好忘無地之軀包藏禍心妄畫射天之策
我先皇爱赫斯怒惟懷永圖三載遏音大勳未集
仁庙践極種落實繁
憑古壘之孤丘恃闍槃之蟻穴
惟狂罔念称伯父而姪我皇滅德作威號天佛而臣我越惡積不可揜言辱不可詳呼
侣會
儔敢逞狗偷之態抵虚投隙潜驅烏合之徒
攻刼化州䖍刘屯戍
滔天之逆踰月而平計已不行謀之更拙
死期将至足以滅身
𦕈視不明𭛁有逸口
計󰠃辝遁將叛辝慚
作孤媚於燕京笙簧行譖人之計萌蚕食於象郡復背陷受敵之危
求銅柱立於横山令漢兵下於𭶚道
薄言徃愬胡𢡚莫懲
更誣我以籍萬兵将併北朝之境宇
繼言我如天二日自尊南國之帝皇謂我奪金寶貢珍謂我争白花母象
視吾民甚輕於草芥忍生沙蟲之心指我
國易取如奕棊妄覔蓬莪之骨
觀其措言口舌莫非傾人宗祧
若是其幾無所不至
以致大明之疑慮賫勑連年奈思醜虜之跳梁𨺻兇覆徹
何校滅耳良限薰心鴉峙危巢臣僕我朝使蛙鳴底井謦咳我色書
日長月增䧺唱雌和
與乱同事謂暴無傷
涴狗父諸母之腥膻行簒弑而移逋提之祚胤
動佛㙮鬼祠之勞費扇禍福而滋茶全之蔓延
禁屠而困天民止酒而匱神祀
男女盡驅於廝役鰥寡久毒於劓焚
占氓則重賦惨刑尸耐則高官好
爵
臧󰱐我男婦淵薮我迯亡
流民蹐地而啣冤闔境告天而無路
族焚其次播奸宂而冐化風帝用不臧逞凶殘而行正事
小人在位大󰘊為讐
内竊窺窬外揚貫献
借使孤鳴帝里誠所甘心𡸈期蟻聚神州竟将肆志
我弛則嘯群入㓂我張則掉尾乞怜
為宗社讐為生民患
謂鞭场不及馬腹謂風末不舉鴻毛
敢𢙇好亂之心正犯必誅之令
豪傑聞之而切齒忠義見之而傷心
原始反終智小謀大有典
有則造逆無赦於國章不威不懲除暴󰰽
分於夷服
朕仰體上天之道近繼黄考之心
殄春秋九世之仇定國家萬全之計
救兆姓倒懸之苦安積年反道之󰘊
伐叛救民聖哲以之而耀武栽培傾覆天地以之而為心
盖自古夷狄為患國中故聖王孤矢以威天下
九黎亂德黄帝治兵三苗不恭大禹誓眾
𨿽用兵乃聖人之不得已而立法使愚婦之所共知
務小何蔽日明榻邉𡸈容鼾睡
󰱇斗量之𢒎将募雲集之健
兒貔虎萬夫舳艫千里
士百其勇人一厥心
莫不扼腕争先持䋲待試
請築鯨鯢之觀思垂竹帛之功
師出有名刑兹罔赦
朕指揮武節號令神兵
肅將明威恭行天罸
風飛雲捲樹蔽野之旌旗日射星輝揚摩空之斧鉞
易如觧籜有若摧枯
虜在目中雷疾寧容於掩耳師行席上火炎立見於燎毛
直收一旦之功思雪百王之耻
且為民而除螟𧑞不以賊而遺子孫
小武帝之黷兵大文王之闢土
於戲窮冦刲羊無血可󰏲六月之師南陲見豕負塗不待七旬之格
布告天下咸使聞知
是日命太師麟郡公征虜將
軍丁列太保祈郡公征虜将軍黎念領東南北三府衛水軍先行
頒征占令二十四條于諸營及錦衣金吳神武殿前各衛司
七日辛巳帝奏告太廟曰臣小子無良入承大統惟懷安民保境宣敢黷武窮兵
蚩蠢占城窺窬狂㓂
不畏天而苟保興我國而為仇
始則攻掠化州圖為奪我疆土終則關聞明國更謀󰱧我宗祧
以苟父猪母之汚作賊君盗國之逆
䐧腈尸耐刀機象郡積惡滔天包臧廣地
臣繹之廟筭質之民心
咸謂蛇豕之兇生靈
之患
正宜興兵間罪懸首梟街
臣不得已祗徇眾情恭行天罸
甲兵大舉于外威權不少假人
於本月初六日庚辰分命征虜將軍麟郡公丁列副將祈郡公黎念領水軍十萬先行
十六日庚寅臣督率水軍十五萬繼進
深入其地不失其時
上以繼祖宗皇考赫怒之心下以救天萬流民倒懸之苦為子孫計殄祖宗讐
伏望列聖在天之靈陰相默佑俾陳師鞠旅帖海恬風
兵揚熊虎之威賊築鯨鯢之觀
妖氛頓掃清廟告成迄
收平定之功皆望
聖臣之助
臣謹具奏聞
十六日帝觀率大軍繼進
命左都督黎希葛右都督黎景𧗼等居守
是日御駕𭛁行小雨北風
司天監謝克諧奏曰雨為潤軍雨風從北方為和風
故御駕𭛁行有詩云百萬師徒遠啓行󰉎蓬雨作潤軍聲
盖紀其實也
命吏部尚書阮如堵祀丁先皇祠
凡道經神祠命官致祭祈軍也
二十五日是夜杜潤侍御前上
語及道理二字謂道者當然之事明白易知理者所以然之故徵妙難見
予嘗作此二詩積日乃成
潤對
曰帝之理𭓇緝熙光明於混然之中有粲然之别精徵藴奥形諸聲詩𡸈尋常𭓇士經生窺仰所及
上又語天文之𭓇詳指二十八宿五星運行皆有所犯
犯于某星則某事應
帝之𭓇博槩見其端
上覧占國地圖改定山川名號
十二月初三日大駕𭛁鉄山賞按察使丁叔通阮才等錢有差
帝勑奬諭之曰六師勝敗之事任在將軍一營利害之機責㱕按察
太師丁列軰兵無紀律事若而戲爾等䏻露章奏之予惟嘉尔賞賜官錢可至而領
也
初七日玉麻府土官琴麗來朝進貢方物盖倣古者方岳之禮
按察使丁叔通范永裕裴叔史阮才等奏議于妄
召詣行在詰以腐儒敗事之罪免帽溺以辱之
上諭征虜将軍丁列黎念等曰一󰁮兵機百端而戲失火而傷死三十餘人
予心揆之實為少矣
賫勑告諭爾其思之
十八日水軍入占城
定考課該内
令一内外各衙門長官考課該内詳勘歷任事跡
果䏻有心撫恤人民愛慕井管内迯亡數少方稱職
若攪擾誅求徇私
生弊并管内迯亡數坡者為不称職
辛卯二年明成化一年
春正月初二日上以大軍將臨敵境時士卒尤宜閑習
於是詔順化軍出海以試舟師
上慮占國山川有未易知乃命順化土酋阮武圖其險易以進
初六日指揮罡遠生致占國具低關吏蓬莪沙沙
盃藩酋琴積順平藩酋道二來朝進献方物
哀牢國使臣官平鎮守頭目郎儷等各賫方物來献
帝親制平占策頒諸營
策中有心勝之理者十有可惧之事者三
上慮将士未
曉令旨揮阮世羙譯為囯語以申諭之
命監察御史黎伯夷𭛁順化倉粟作帶殼米轉漕行在
二月初五日茶全令弟尸耐及大臣六人將兵象千人潜來近帝營
六日帝密令左游擊將軍黎希葛黄仁添及前鋒將軍黎勢鄭文洒等将舟五百餘艘精兵三萬夜出厭坐海口急渡海潜入沙奇海門立壘築城截賊㱕路
占人不之知
七日帝親率舟師一千餘艘精兵七十餘萬出新厭𦾔坐二海口樹天子旌旗皷噪而進
前密令步兵将軍阮
德忠率步兵潜行山脚
賊將望見御營遂大潰率相躙藉走入闍槃
行至募奴山忽見希葛軍等已截㱕路倉惶失㨿横踰髙山脚人馬軍資僵尸满野
黎念吳洪等縱兵擊之斬大將一人餘皆驚散
時帝至米芹縱兵進擊斬首三百餘級生擒六十餘人
茶全聞弟敗走乃大驚惧遣其親信奉表乞降
帝亦遣使徃來無間
二十七日帝親率大軍攻破尸耐成斬首百餘級
二十八日帝進兵圍闍槃城
二十九日直抵城下圍之數重
三月初一日闍
槃城陷俘獲三萬餘人斬首四萬餘級生擒茶全還班師
先是諸營𢒎橋既成茶全日送降疑
上召黎厥忠等謂曰賊之鬪志已觧我之攻期既
成茶全今日乘城一皷可拨
予将𭛁砲恐彼知之不如密約諸營同時進討乃徧諭将士可急梯城
有󰟸上遙見前驅營軍已登城堞乃連𭛁砲各三響以應之又命内臣領臣武軍訴東門關以入
命同太監阮󰲰諭諸營将士曰府庫財物各宜封守不得燒燔占國茶全生致轅門不得𢦤殺
帝命旨揮吳
鴈引降賊逋産訶摩至
且令陳列求降貨財噐用非我國所有命尉杜環歷指其名
有銀匣形如劎上問是何物也環對曰占物自古為國主必有此噐傳之子孫
訶摩乃茶全之伯父
順仕軍生擒茶全引至上前
俯伏而跪譯問曰爾占主歟對曰是也
上曰君乎對曰臣望見封釆已知其為聖上矣
上曰爾子幾人乎對曰臣之殘息有十餘人
杜環曰彼乞憐為臣願陛下待以不死
上曰𨦟鏑之下恐爾遇害行䏻生𦤶實慰我心
乃命茶全出鎮殿
司外小葺居之
左右扶去稍急
上曰徐引去彼乃一國主𡸈何如是窟迫乎
初二日上以茶全已破卽語班師
上以茶全所乘船窄不容妻妾令擇二人與偕
餘至京師盡還之
茶全妻乃賁該之女與女姪皆其兄槃羅茶悅之妻而茶全烝之
茶全既被擒其將逋持持走至藩籠㨿其地稱占城主持持得國五分之一使使称臣入貢乃封為王帝又封華英南蟠王凡三國以霸縻之
初七日以占降人巴太為太占同知州多水為僉知州
上諭
之曰太占古壘二州舊爲我境近代淪於占國今盡復之特命汝等鎮守
敢有不從殺然後奏
十一日命杜子㱕爲同知州知太占軍民事黎倚陀為古壘州知州知軍民
占人敢有悖亂殺然後奏
哀牢遣使來朝
先是哀牢遣使朝于京適大駕啓行乃自京行至思客行殿
大駕凱還方得進見
鎮寧府土官琴公差頭目來朝貢
順平州土官道貳等來朝
時駕回至順化知州道貳及其弟道童與部黨百餘人將象五隻來貢
攸樸峒知州道
慮亦將象牙土物來貢
盖上既平占城威振絶域故西方藩國皆奔走先後争來朝貢
上令杜環指黎壽域謂茶全曰殿前都督擊闍槃時先登破城乃此人也
茶全目之久焉
付順化營軍貯粮
時阮文質所漕粮皆熟米
上問曰熟米可十年抒乎
文質對曰太和年間征占熟米迄征盆蛮時經二十六年尚可食也
上曰好者乃爾𡸈無紅腐耶槩其近久則十年全好矣
十五日上既平占城生致茶全乃親制捷詔命官賫致經師布告天下
夏四月駕駐乂安
初八日上至𢒎來江
上見皇太后乘船有太子隨侍上馳輕舟而至更服登舟還天派行殿
占主茶全以憂悖成疾至是死
斬其首焚其尺投于江載其首以行又於船頭樹帛旗題曰占城元惡茶全之首使天下知之
十一日駕至土瓦行殿上御于千秋船既而先于珥河之津皇太子隨侍扈從諸船纔數艘
上艤舟良久𭛁砲六響俟千秋船至上乃還宫
二十二日献俘于太廟
以所得占主茶全首及俘獲賊馘訊醜吿籃京
五月初一日行駕捷禮
群臣黎念等進駕捷表
六月以占城地置為廣南承宣及升華衛
置十二承宣按察及置廣南三司
秋七月定頒降版圖書契體式
日其以本年正月初十日為水
始後或未奉行准為失格從户部尚書兼太子太保黎景徽之奏也
宣准詞體式
十日遣太保户部尚書兼太子太保黎景徽賫金󰀋立皇弟五子鑌為建王
八月定提刑職掌提刑御史朝參立班必如該道御史
若提察刑部大理寺檢諸五刑獄
如順天大寶事例非是新設
刑部尚書以下及大理寺并獄官不𫧇出入人罪量宜糾劾
罪人寃枉亦宜伸雪
錦衣衛詔獄及殿前司獄儻有枉屈惨害宜奏聞日日親至檢問
九月勑旨係原有官奴婢等人僞官僞吏土官拒敵出城投拜吳父京母姦穴逆黨及哀牢狗玁占城等項一切係官奴婢已補各色役而中罪襁褓變易姓名為民人及嫁娶别縣社其生男女孫姪姓名正身就州林院閲選
二十六日校定皇朝官制
上諭文武官員
百姓等今之土宇版章是之昔時大相逕庭不得不躬制作之權盡變通支道
内而軍衛之眾則五府分掌之機務之繁則六部參綜之
禁兵守禦三司以僃爪牙心膂
六科審駮百司六寺承行庶務
通政使司以宣上德達下情
御史憲察以糾官邪灼民
隱外而十三承司與總兵方靣都司守禦控制要衝府州縣以親民堡所䦕以僃御聯常事體且相維持
故徵𭛁督府事也體統必䦕兵部出納户部職也幇支必與户科
吏部銓敘非才吏科得
以駮
正體部儀制失序禮科得以封弹
刑科論刑部審讞之乖宜工科檢工部課程之勤
怠至如各五府軍需簿額填委之多將帥偏裨󰱇𪣷懦軟二音宫外垣也之别經歷首領得以󰏲考糾察之
前制建官多以品崇爵侈
今制見官總是祿省秩卑
官設與前頗增禄費與前将准
食既無冗責實有㱕使大小相維輕仲将制
威權不者國是難摇
有道揆法守之風無悖義犯刑之過
以成我聖祖神宗之志而保治安於無󰠃非作聪明亂舊章而葙天
也繼今為我子孫當知此制之行出於不得已法式一定恪宜持循勿是一以之聰明妄擬先朝而改作顛覆典刑以陷于不孝之地為之臣輔亦當恪守常憲永弼乃后俾紹前烈其永無愆敢有妄引前制妄議一官一職委是奸逆之臣紊亂成憲棄市不令家属𭛁去邉遠以明爲臣不忠之罪庶幾萬世之後知夫創制立法之意有在矣其制以皇宗列爵為始親王則皇子受封以府為號如建興府日建興王之類是也
嗣親王則親王世子受封以縣為號
如海陵縣曰海陵王之類是也公則皇太子親王眾子受封以美字為號如肇康公之類是也侯則嗣親王公長子受封以美字為號如永建侯之類是也伯則皇太孫自親王公眾子親公主長子受封以美字為號如靖共伯之類是也子則視正一品親公主眾子侯伯長子受封以羙字為號如建昌子之類是也男則視從一品追贈親公主長子侯伯眾子受封以美字為號如廣澤男之類然皇宗其例有入自佐國使至敘恩使是也其次勳臣列爵非碩德元勳舊勞於國不可濫封如國公郡公以府縣為號
止用一字侯伯以社為號全用二字其勳級則文勳自上柱國至脩慎少尹凡五品各有正從武勳自上柱國至鉄騎尉凡五品亦有正從文階散官自正一品初受特進钅子榮祿大夫至正九品初受將仕庶郎凣九品各有正從武階散官自正一品初受特進輔國上將軍至從六品初受果敢將軍凡六品各有正從内官散官自侍中令正三品至副歷駛從九品其制凡七亦有正副其通資上秩二十四資至下列一資凡十九通其功臣榮封
則自推忠至宜力凡二十四字大抵有功文臣武臣初加二字至八字為人宜某字臨時特加又以太師太尉太傅太保少師少尉少副少保為大臣重聀以吏户禮兵刑工為六部六部之外又有六科大理太常光祿太僕鴻臚尚寶為六寺又置十三道監察御史五府軍都督府金吾錦衣謂之二衛中前左右後謂之効力四衛前後左右衛謂之神武四衛羽林宣忠天威水軍神策應天謂之殿前六衛在外各鎮亦置府衛都司江海各處亦置
巡檢江官諸承司府縣州外任各衙門莫不各置官以治之焉
二十一日遣使如明裴曰良阮覧黎仁等歲貢阮德貞范穆等奏占城󰲡邉事
定人丁税例每人納錢八陌
定桑州税錢量𤱈一二三等出錢
勑旨凡内文武聀官中官同初任試職吏部具奏須給勘合著官帶給俸三分之一子孫止如百姓至三年稱聀無犯者加陞授實聀不稱者黜還前軍色等項如有才䏻卓異之人出自特恩者不拘此例未入流者官雖正授止給勘合
不給勘命今後凡有勑旨及大小諸例該都使司府縣州諸衙門並出榜掛張使百姓欽遵奉行
閏九月定衣服補子制度上諭之曰朝廷乃禮樂之地衣服爲章彩之文名分截然詎宜爽越故舜觀古人以章施其五釆禹惡衣服而𦤶美乎?冕舜禹聖人不以衣服為末節必於此乎存心服世為人君為人臣者可不於此致謹乎我國家撫安區夏󰏲古禮文上下章服文禽武獸古有制矣貴賤等儀不可踰僣𦾔有禁矣夫何有僚莫辨視國
家制度爲虚文庶民犯法以紵絲織金為常服尔官員百姓等其德朕言文武職官章服胷背一循定制百日之内不衣制者降級治罪
置輿人女丁
冬十月頒花樣補子畫圖凣禽獸色物公侯伯駙馬並畫一文武正品畫一從品畫二風憲堂上官畫一分司畫二雲河山水花木等件繁殺多少隨意制作不拘泥青黄亦白金碧緣等彩色官樣從宜繡造亦不心一槩金緣如雲河如山水禽獸用金線亦許
改府縣州
禁奏本不得糊塗
十一月勑諭山南承宣府縣等官曰爾軰任隆方靣責重親民不𫧇體朝廷惠養之仁乃徒為鞭樸簿書之未今爾使司府縣等宜速行管内山澤海岸等地可為田堤堰溝渠勢可築决及有虎狼為害豪横敎唆風俗澆漓生民疾苦凡便之當興害之當去百日之内謹續奏舉怠慢過期差錦衣衛士體訪得便猶可興害猶可除而爾奏不及府縣罷聀充廣南軍承司官降聀
勑旨祖父失職子孫充本府軍
勑旨朔望大禮日文武不着公
服止著常服躱避門外欠點充軍
禁滯考課帝諭云考課之法所以甄别賢府振起治公唐󰔄三載考績行其黜陟成周三歲計治行其誅賞今尔内外各衙門在任聀满三年急告該官無得流滯若經百日内不類送者計所滯每貟罸錢十貫徇私容情一體治罪
是月上命合總兵宣召符勑仍諭各衛總兵官爾軰帥閫仲任藩維所寄朝廷有宣召拿問𭛁兵諸軍事務必降勑書内符詳勘合符果無差忒方可從命如有勑無符有符無勑
及公侯以下各衙門移勾徵調等文書並是奸詐爾速留起本驛奏𢫔自離任者重子輕流
初八日再征占城擒其主茶遂及部黨回京
是年以杜閏郭廷寶為東閣校書吳士連為史官修撰
以太保建陽伯黎景徽掌六科
壬辰三年明成化八年
春正月勑旨係有實封奏本許他簽白於奏本紙
三月令各衙門吏鄕試中式除正官
火燒西門各
會試天下󰁮人取黎俊彦等二十六人其試法筋一塲四書入題舉子自
擇四題以作文論四題孟四題五經每經三題舉子自擇一題作文惟春秋二題併為一題作一文第二塲則制詔表各三題第三塲詩賦各二題賦用李白體第四塲策問一道其策題以經書旨意之異同歷代政事之得失為問
夏四月初失日上臨軒親嗦問以帝王理天下帝命太保兵部尚書兼太子太保建陽伯黎景徽通章大夫左春坊左庶子兼吏部上書陳鷟二貟提調缺名二貟監試丁叔通郭廷寶等五貟讀卷賜弟一甲武傑阮全
安王克述三人進士及第第二甲武德康等七人進士出身第三甲褚豐等十六人同進士出身
定進士資格例第一甲第一名正六品八資第二名從六品七資第三名正七品五資並賜進士及第第二甲從一品五資賜進士出身第三甲正八品四資賜同進士出身入翰林院加一級除監察御史知縣以本品除
五月勑典吏有廉勤者除貳官
六月以阮荗為御史󰱑都御史知詞訟
秋八月定丁祭每年各府春秋仲上下行禮
勑
旨各處承宣承司使司府縣等官培築堤路
九月勑旨申戒五府都督六部尚書等官朝退各就本衙門視理一切公務該属下僚齊來承禀長官不得自囬若下僚緩欠長官打點舉奏
勑旨太僕寺卿拷占蛮人等姓名如占人姓新原依制蛮人姓㱕保依一如重復名止著三字如蘇門蘇沙門如沙瓜沙哇瓜之類
東十月定護衛朝儀凣將士每日進朝先於端門外東西序立朔望即於文廟崇武門外俟皷三嚴𭛁進入丹墀以字陳鎧
仗班次整肅如儀仗敢有故違至於失序三嚴發之後猶未整齊錦衣金吾拿捉請罪
置髙尺令田土每畝十髙每高十六尺五寸
禁官員及百等不得私臧占城人
十一月班征蛮令十九條
以陶舉為翰林知制告
十二月勑諭太宝建陽伯黎景徽等得安󰘊奏謂明人奪兵從廣西會勘官何多爾火急差人體探事情如見事勢頗事即移文各處集兵防守
勑旨文武百官繼今進朝如過雨之日補子靴鞋穿著綿麻布服亦許從
宜至於天晴路乾服節一如𦾔例
以陶雋為兵部上書范仁謙為工科給事中王師伯為國子監教授
大越史記本紀實録卷之十二終
大越史記本紀實録卷之十三
黎皇朝紀
聖宗淳皇帝下
癸巳洪德四年明成化九年
春正月帝親耕籍田率群臣耕
行郊禮
禁酒色
勑旨官員及百姓等󰱥今家非賓筵不󰖶飲妻非犯罪不應出
敢有縱酒亂性家道不齊無媒妁之言為踰墻之態抵罪
二月行西京拜陵廟
帝乘輕舟泝𤂬江拜謁西都城原廟
後至江表淳荗祠堂其堂乃聖母皇
太后父吳氏慈母丁氏鄕邑也
二十日寢陵有事命工部尚書范瑜往祭弘佑廟
日入風雨大作
三月旱祈于太廟并命官遍禱于各神二日雨
夏四月三日大雨
勑旨各衙門奏本用竹𥿄
定内外任官禄
制簡太簡閑散太閑散錢例各有差
别給錦金二衛俸例
上諭太保建陽伯黎景徽等曰我尺山寸河𡸈宜抛棄爾宜堅辨勿許漸侵如地不從尚可差官北使詳其曲直汝敢以太祖尺地寸土𨁹賊罪顯誅夷
五月禁衛兵擅行差撥屯直空踈
勑禮部僃榜百官及軍色人等繼今係非宿望鴻儒年高德盛不得妄呼先生
六月神璽裁成
下詔百官及百姓各賜覃恩一資
試教職
其試法第一塲四書各一題五經各一題
第貳塲賦一題李白體
第叁塲制詔表各一題
定御史󰱑該道監察御史該知如清華乂安道監察御史該知錦衣衛各司力士更班舍人五成兵馬司儀衛司錦衣衛副中軍府清華乂安等處
三司軍民海陽安󰘊道監察御史該知神臂司壮士金吾衛副軍神策四衛
東軍府海陽安󰘊等處三司軍民山南順化廣南道監察御史該知殿前司六衛南軍府山南順化廣南等處三司軍民三江興化道監察御史該知効力四衛馴象四衛馬閑四衛西軍府三江興化等処三司軍民京北諒山道監察御史該知尚衣御用監工部各匠宣達局應事局屯田蚕桑精米種菜典牧各所司北軍府京北諒山等処三司軍
民太原宣光道監察御史該知宣達厨侍衛局奉直軍太元宣光等處三司軍民
校定憲司職掌
憲察使憲察副職專陳言廉訪紏劾勘理審讞會同檢驗詔刷考課巡行等事務凣三十二條
秋七月試醫題凣四門
九月大雨
先是春季三旬無雨夏少雨
至是雨下如注達曉未晴
勑旨内外各衛門一應公務奏章該官詳審事例情由親事起草藁付該吏寫󰍶覆檢施行
勑旨刑部󰀋子簽黄長衣󰀋子
定奏章失格事例如字行髙下及點污枝類從翰林院侍毒兼東閣大𭓇士申仁忠之奏也
冬十一月校定征蠻别令凣十條
勑旨繼今百官進朝不得唾放芙榴殘汁於丹墀門庭
十二月征山蠻
甲午五年明成化十年
春三月勑諭天下各處承宣府州縣等官曰設律以止奸詐寧容玩律之流置官以息訟端反起賣官之弊弗嚴禁戢曷弭紛
争󰱥今以後承認田土猶以經期詐立狀詞預著期内年月不曾候勘及前已容奸𨿽按有供言一寸批停不得勘理該官敢受而為理憲司紏劾以流罪罪之
加陳封少保御史󰱑都御史上諭枝曰爾昔爲經筵甲顔腹諾於阮捆誠為已羞今爾為御史折磬足累於仁正亦可為耻爾其可不洗滌不善之德以收桑榆之功乎夏四月二十二日勑旨流罪囚人近州充升華衛軍外州充思義衛軍遠州充懷仁衛軍及饒
死文充懷仁衛軍
五月十五日定造籍買紙令勑旨攅造户籍田土該籍官隨分大小准當差人夫每人叁陌買紙筆呈承司照刷
六月十六日勑旨叁舍生散居該官懲治犯過累犯者舉奏充軍
定激勸忠義令一忠臣義士如前朝黎輔陳渴真今朝陶表該官府縣官訪求他孫姪各一人覈實僃奏授以散職如無孫姪方𭁈親属一人
饒其軍賦俾奉香火若副都御史阮維貞如陣亡例以示激勸
閏六月十六日殺何儼帝諭太保祈郡公黎念等曰何儼之死三不幸焉法未宜誅󰱩遭枉死何儼之不幸也無心濫殺自致汚聲朕之不幸也時吏部尚書黄仁添侍郎何儼陳詢多以遠任官轉補近便以厲瘴轉補䐧腴是故令武仁和將黄仁添何儼陳詢等來問朕感疾隨忘仁添未得問兒何儼卒死是不行也
秋八月詔願征山蠻者十月𭛁去
九月十一日勑旨各衛門吏擅回家徒犒丁充軍本衙門該官擅𭁈罸錢十貫
再征山蠻
冬十月遣使如明黎弘毓阮敦復吳雷等歲貢汧仁壽阮廷羙等奏占城潰亂擾邉事
脩治京城西邉墻
哀牢貢方物
是年以鄭公旦為兵部尚書王克述為吏科給事中武德康為户科給事中陳棨为刑科給事中乙未六年明成化十一年
春正月遣金吾衛指揮使郭
景來追捕逃亡
景至自洮江路及景還上命太傅祈郡公黎念吏部尚書黄仁添兵部尚書陶雋翰林院侍讀兼東各大𭓇士申仁忠東閣校書杜潤郭廷寶翰林院侍書武傑及史官脩𢮪吳士連作詩帝作序以餞之其序題曰天南洞主道庵序
三月會試天下舉人時應舉三千二百人取髙炯等四十三人是科試法第一塲四書論三題孟四題中庸一題總八士人自擇四題作文
不可缺五經每經各三題獨春秋二題第四塲詩賦各一詩用唐律賦用李白第弎塲制詔表各一第肆塲策問其策題則以經史同異之旨將帥韜鈐之藴為問
夏五月十一日上御敬天殿親策問以古先君臣命光進鎮國尚將軍駙馬都尉東軍都督府左都督端武伯鄭公路吏部尚書黄仁添題調太子少保御史󰱑都御史陳封兵科都汲事中費伯康監試翰林院侍讀兼東閣大𭓇士申亻
忠東铬校書杜潤郭廷寶讀卷四武濬昭翁義達髙炯三人薦士及第范璨等十三人進士出身杜榮等二十七人同進士出身
二十八日勑㫖各處群聚盗刼所在承宣府州縣官社村長並如律治罪
秋七月洪水决蘇瀝江金皷坊
八月二十八日試官貟男孫其試法表戞題算一題
冬十月勑旨各社造籍一社男婦同姓不得同
名如𦾔有著者即改别字新𦾔不得虫復
十一月󰱇補軍伍
定脧削䂓財令係營造修理托以營内而脧削䂓財以䂓財罪之
定試官罪一干公事以有官議之若干私事以無官議之
勑旨天下修治堤防及道路等處置勸農河堤等官
明立皇子榶为皇太子
勑旨總兵官赴京必降勅書内符果無差忒方可從命若有符無勑有勑無符而擅自離任者
重死輕流
以黎景徽為太保建陽侯黎希葛為延河伯祐豐為提刑監察御史
丙申七年明成化十二年
春二月帝親幸𭓇命文臣分祭東西廡
十六日月食既
上幸籃京二十二日帝𭛁自西京乘輕舟出靈長海口作靈長海口詩并自其自云㸔山玩水所以寓仁智之樂也
海水之傍皆有青山岌嶪海口之峙山形尤異山脚之洞深入山中寂不
可測世傳以為龍口焉龍口之外則有一石體形特奇世傳以為龍鼻焉龍鼻之下别有一石圓羙絶倫世傳以為頷下之珠焉石巨嶙峋殊色多姿或密或踈紛不可數世傳以為龍鬚焉帝捨舟登岸進步山頭逸興忽生乃寫五十六字以記之
二十九日勑諭東京留守太保建陽侯黎景徽延河伯黎希葛及吏部尚書黄仁添等三月初三日大駕來自籃京是日分軍禁遏行人在京
護衛壮士屯店謹嚴根從上京特論鄕等知之三月十六日大赦凣四十九條
夏四月旱二十三日祈于昊天上帝以自冬迄夏嗇雨固也按祈雨表畧云否德人臣黎某敢竭至誠上請于太上開天執符御曆含真體道昊天至尊玉皇上帝陛下兹以自冬迄夏嗇雨恒暘民事󰠡难工商無聊農桑失望無以臣之否德遽令百姓以受殃茧蠢嗷嗷殆無生理此臣敢不叩閽以伸哀念以𥸤祗情伏願赦過宥
罪轉災爲祥大雨甘露遠覃率土臣謹願奏祈以聞
六月初七日勑諭二十條
十日勑旨󰲛人女丁所生男女每六歲一遭閲󰱇充入率以爲常
以翰林院侍書陶󰁮為東閣校書
十六日詔捕茶王克昌以克昌潜謀大逆固也至八月初六日克昌病死
秋七月二十七日明遣正使禮部郎中樂章副
使行人張廷綱賫勑書來告立皇太子并賜綵幣
汧仁壽死
八月十六日夜五更初刻月食全分
冬十月十五日遣使如明裴山王克述褚豊賀立皇太子黎進翁義達謝賜綵弊阮濟奏占城地方事
丁酉八年明城化十三年
春二月初三日勑旨禮部出榜󰱥今護衛等官除擐衛宿直如常例外如祗受恩命勑遣及拜見拜辝拜謝等日并具常复及
公服如朝參官官貟例不得如前用漆帽褻服者文武拜謝並用公服不得如前用常朝服
閏二月勑旨各衛衙門官用花押字欽遵奉行
砌大羅城
定常朝服
勑㫖天下内外文武等官繼今常參辝見日服圓領衣一如頒降官樣
三月十六日翰林院承旨兼東閣大𭓇士申仁忠等題奉查皇朝官制崇文舘有司訓典義教習儒生其公侯伯子男長孫文武二三品長子
除授三四五六七八品散官長子間有年方少俊好𭓇者𭁈人崇文舘𭓇生讀書吏部詮除司訓典義并文臣年髙有𭓇問者兼行教習每二年教習官僃奏送禮部考試暗寫本一塲經義一道四書二道中者除文官各職若年長魯鈍願習武藝𭁈之肄習錦衣衛每日就西城較藝塲習弓矢手箭楯等藝季冬本衛差官考校每三年該官僃奏送兵部如例考中者除武尉各職若病劣不堪願回鄕貫者僃呈吏部吏科等
官閲驗具奏𭁈帶職回鄕閑住
勑旨從官應得入流子孫考試中詩表及書筭許充秀林局儒生及各衙門吏如文武子孫試中例
夏四月十八日勑諭各處承憲府縣官尋常民事如旱而不禱潦不即䟽利不即興害不即禳災異而不祈禱以流罪罪之
秋九月初十日上以鎮寧府金山縣與外夷接景鎮服宜求有力詔吏部作急󰱇官貟有才畧
者除知府知縣
冬十月初六日定考試隊長例一應事精米典牧種菜屯田蚕桑各局司所隊吏見鈌户部考試各局司所人諳曉書算中者充之
定小江桑洲税
定分新市例勑旨天下各處縣州社生民日繁欲分新市則便貿易即府縣州官勘實果便於民起本僃奏從便會市不拘有無𦾔額
十一月二十日帝遣兵部左市郎陳中立翰林
院校討黎彦俊潘貴等如明歲貢并飛報憑祥縣官李廣寧龍州知州趙原等即應付接迎貢物使臣以免阻留貢事
定内外任祿制按大典云祿以詔功任其輕重皇宗功臣𨿽無品限猶有等威内外任文武職官事任不同宜明勞逸其或平品兼官許從繁給卑職兼者從所兼職𮞏退至本品隨繁簡定給髙職行者從所行職𮞏退至本品隨繁簡定給大率内任繁進一次繁進二簡退一太簡退
二至五級外任繁退一次繁退二簡退二太簡退三至五級試官隨其繁簡於既進退之後復退三級而給之十二月十五日月食既
二十一日色諭文武官係非錦金二衛臣武殿前効力壮士等衛司親属托故饋遺交通餔啜求交好及與之交好者並拿下廷尉其外臣𭁈内臣交斬罪該官不能檢󰁮以流罪罪之
勑旨護衛各司旗軍未有帶牌該衛官詔如護
衛懸帶木牌
定各衛門又資格出身例凡在内者有出身各衙門吏初充為書吏幹事三年充達吏又幹事三年陞充典吏又幹事三年無過犯陞充都吏如在内無出身各衙門吏初充為通吏幹事六年陞充提吏若在外同在内無出身衙門吏
定各府衙令史資格例初充為亞令史幹事三年陞充本府衙承令史又幹事三年陞充有出身衙門都吏
定封贈例皇太后封三代皇后三妃封二代九嬪六職及女官一品上封一代其追封者但加官爵號止得一身並無職俸及蔭例文官貟平日幹事遇事亦許封贈凡文武得旨賜封命婦吏部具奏得旨僃将爵號職品奏聞送司禮監照例奉行
定官貟給田例
戊戌九年明成化十四年
春二月二十三日勑㫖各處都承憲三司許察都内官吏或有亷汚勤怠及儒𭓇官教訓人才𮞏年充貢有無多少俱以各聞
定行黜陟
勑旨各處承宣府縣官等將視田疇勸民引水及時播秧
三月會試天下󰁮人取其合格黎寧等凡六十二人黎寕安樂受益人憲之祖
夏五月十四日上臨軒策試問以帝王之理天下閲其所對
止賜黎廣志第一甲進士及第第二名陳璧宏黎寕並第一甲進士及第第三名
廣志奇華神投人仕至東閣贈尙書號横山先生為上等神意之兄璧宏天本雲葛人
阮
迪心等九人弟二甲進士出身
阮𤩽等五十人第三甲同進士出身
秋八月大水
定藩酋朝賀例
每年之内二次朝京每年正月七月各一次來朝
若有適已任情廢棄朝禮一次罷職奪官二次拿來治罪
九月初五日定首領官署字例一各衙門首領官
󰱥今奏本及一切公務文書並紙尾署字不得𭁈堂上官並例
二十二日帝下詔征老撾
東十一月二十日定選除刑部各司官令
勑旨刑部堂上官從公詳審各司官間有由吏貟出身識浅才卑明白僃奏送吏部覆實改除别任
更選進士及中塲士人曾京府縣州及首領等職而有才識者代除之
定揀汰令三條一内外文識衙門堂上長官各宜從公審詳所該官貟文有庸劣如諒山參𬢱陳惟馨長慶府知府寧闒茸富平府知府范操之類及曾鈍鄙猥不堪任者閑住僃奏送吏部覈實並劾致識更󰱇曾經任事有噐識練達者
代除之
一内外𬋩軍各衛門堂上長官宜從公詳審所該衛所等官間有疲劣如阮致堯杜有直杜公奭之類及闒茸鄙猥無才幹不堪任者閑住僃奏送吏部覈實或改簡任並劾致職者更󰱇曾經征戰有噐識幹事賈代除之
一各衛門長官應揀汰者宜公明無可好惡使󰁮措之際愜服眾心
若臧否失實六科御史󰱑憲司檢察紏奏治罪
十二月十六日夜月有食之
令諸軍習眾陣
于講武殿庭
二十三日始定婚姻嫁娶󰀩禮
其󰀩禮凣娶妻先使媒氏往來定議然後定親禮親禮既󰍶然後議納聘納娉既󰍶然後擇日行親迎禮
明日見舊姑三日見于祠堂其儀序節文遵如頒降奉行不得如前男家既行定聘禮經三四年方許親迎
定都試賞罸例一公侯伯及内外武官有任𬋩軍職者並宜都試
如法每一試弓箭五枚手箭
四枚鬪楯一道
自入中至十中為上及六中至七中爲中級四中至五中爲下級賞各有差
若二中至三中者無賞無罸一中至不中者罸錢亦有差
以鄭公吳為户部上書
己亥十年明成化十五年
春正月初九日遷真武各将出外
二十六日上御駕閲武九十六日
令史官修𢮪吳士連撰大越史記全書十五卷二月二十日上御駕觀西湖捕魚
三月十日勑止官貟怠慢鄙猥闒茸皮劣功臣
子孫罷職還民百姓子尊罷職充軍
夏五月令收熟粮貯各處承司倉内外各衙門吏身粮每人二十升
六月初七日帝下詔征盆蠻
詔曰天地陽舒隂慘元氣轇轕乎两間帝王仁育義征德威籠絡乎
八表易曰孤矢以威天下
書曰推亡固存󰘊乃其昌
詩曰共武之復以定王國
周禮曰賊賢害民則伐之負固不服則侵之聖賢經世之言古今一律我國家混一區宇統御華夷虎落蛇
鄕景昭飲醴文身錐耳󰲛贄琛盆賊琴公介居居裔服聖祖澄春育存胥敖蓬𠬠之中文皇山納川藏置季孟壠底之外奈獸心莫革野惟馴躑躅豕嬴譸張祖詐怠篚包而廢任土之貢辱介史而𢙇欺天之心謀之不臧靡可億逞為鬼為蜮敢依逆命之兇如雷如霆薄致義師之伐始則抱頭遠遁喘息巤身終焉掉尾乞憐倉皇納土朕憫一方之生聚寬萬死之罪𠎝置郡縣而甸彼疆易衣裳而縻我爵頑㝠木石孤
負乾坤縱溪壑之參饕倒冠屨之名分恣殺戮則盗弄威柄擅財利則販鬻民田溺刹門則毀其髮㦆逞禽行則淫於女媳僚吏部迎勑命則髙枕不行関吏驛報公文則閉門弗納甚則養無聊之刺客稔不逞之邪謀行間諜而窬覷國中構虚辝而扇惑化外麗開惡黨則掩護而相容韓召土酋則拘留而不遣悅德麟賣國而結為父子忌郎竦委積而戮及妻孥嗚合嘯儔屡抗王官之涖邑象恭方命敢󰏲質子之來朝内
迷妖納之邪言外倚老撾之聲授制俠阮子󰀩數十餘軰百端旅拒而不恭宗臣王文旦二十餘人一旦殺伐而靡惮方且浚湟繕甲伏莽屯兵謂叢篁可以遁踪狃作偷生之計謂瘈狗可以逞毒敢𢙇及噬之謀彼葛伯殺一餉童而商湯奮始征之旅樓欗刼一行介而漢帝興問罪之師况元惡琴公忮心滋甚虀粉我邑宰魚肉我戍臣怒人奚啻於填胷数罪何多於擢髮子陽背漢妄𢙇蛙井之尊元济叛唐难逭鵝池之
戮前車歷歷徃法昭昭
特命太尉崇郡公黎壽域端武侯鄭公路延河伯黎希葛掛將軍印授以精銳二十萬期以令年八月分道進兵聲罪致討
雲集熊羆之士皷行蛇豕之區
社席遐氓鯨鯢凶黨
聲赫赫靈濯濯從天揚破竹之威訊連连馘安安指日奏出車之捷
布告中外或使聞知
定吏抄勑旨令
继今各衛門吏奉差勑旨大事用大方紙小事用小方紙並用一張不得釘󰀋
秋七月二十蕊日帝下詔親征哀牢
詔曰古先帝王制御夷狄服則懷之以德叛則震之以威其於禁暴誅兇殄邉鄙侵陵之患革心欽化全天地覆載之仁故軒皇有涿鹿之師周宣有准夷之伐是皆體乾坤闔闢之機法陰陽舒慘之化𡸈爲好大喜功窮兵黷武之擧哉我祖宗體天凝命保境安民仁育義征賁前裕後北朕丕䋲祖武光御洪圖涖中夏撫外夷廣大舜敖文之治闡帝獸開王志迪周文闢國之䂓惟此老
撾界居西徼
當聖祖扑狂吳之烈既伺隙而襲我師逮神武滅賊儼之軀又助惡而徂戎旅
惟君父之讐未殄而戎狄之虐孔殷
驕蹇萬端侵陵百態
弟高皇姪裕廟自尊胡異於井蛙鈔良政掠安西扇毒愈滋於蜂蠆
蚕食岑上下之居園鼠偷我邉疆之民隷
順平沙盃為之驛騷臨安㱕合被其蹂躙
湯上湯下我之邉邑彼則攘奪而跳梁道論道車我之叛酋彼則嘯呼而淵藪
彼之信使我則厚遺而遺還我之介臣彼則
拘囚而禁錮
以至琴公竄身之日既翼卵而蔽姦及琴公反噬之時又兵而助
暴肉魚我宇宙爪豆我提
封侮慢自賢譸竹尤切誑也
張為幻音患
𡸈疆場一時之患實宗社萬世尸讐
朕紹文武丕休恢皇王遠畧
雪趙宋和戎之耻弘天地生物以為心復齊襄死國之讐法春秋行師而仗󰒂
矧此蠻方之生聚久汚撾狗之腥膻欲還夷俗之綱常合振威聲之孤矢扛頂揭旗之士咸雲集於榖中翹關超氣之才舉星趍於摩下廊
廟𬢱論資其謀畫山林遺隐助其技䏻人皆踴躍而揮戈孰不縹絩而指掌試徵眾志可卜人心既於本月二十八日特命将臣分道進擊征西将士黎壽域出前鋒正道節制游擊諸營殄盆賊之孝姪先剪彼羽翼㨿鎮寕之險地再擣彼腹心征夷将軍鄭公路節制土兵諸營從安西道入以據其上流鎮虜将軍黎廷彦節制横野諸營由玉麻道行以截其奔路游騎副将軍黎弄等從順每州所以扼吭拊背討賊副将軍
黎仁孝等由清都府所投隙攻瑕要一皷儿破齊必多謀而誤楚
彼如蜂屯蟻聚守則左實右虚彼若鹿散鵲驚攻則世分力弱
揆我謀之先定知彼賊之成擒
今朕躬秉白旄手持黄銊遏彼蠻方覊前代不覊之㓂
纘于祖考集先王未集之勳用恢萬世之永圖盡雪百王之大耻
上際天下蟠地光昭武烈皇皇西漸海南被河丕闡󰲛圖蕩蕩
布告天下咸使聞知
八月二十三日命将臣将兵十八萬分五道
伐哀盆及老撾大破之
駙馬都尉東軍都督府掌府事端武候鄭公路為征夷将軍掛将軍印
都督同知黎永為征夷副将軍及總兵同知阮弄等提領東軍明毅廣武玉鈐英德奮威等衛驍勇兵該二千從安西道𭛁去進擊哀牢
游騎副將軍黎弄及土兵參將丁世嶢咸受節制
仍勑公路等云今命爾軰提熊虎之兵勦犬羊之醜驅馳諸将震讋以威
掛將軍印如或失機驛聞行在參副為令檻送御營衛總以下斬首無
疑
又勑記録官阮如淵阮矜等上自将帥下至烝徒勤幹惰愚敢有恇怯
一一詳記以僃奏聞仍賜征夷将軍營賞功小銀牌付後行賞賜有差
命征西将軍崇郡公黎壽域將兵出征茶麟正道節制游擊諸營擊哀盆
賜鎮虜将軍黎廷彦節制横野諸營由玉麻道而行以邀截其奔路
游騎副将軍黎弄等從順每州道以扼其吭
討賊副將軍黎仁孝等由清都府路以投其隙
公同五道伐哀牢大破之入老撾城󰱐寶物其
國王遁走
虜其民畧地至長車河界夾偭國南邊得偭文書捷還
九月初一日勅旨五府都督六部尙書官朝退長官及下僚擅自回家以降罪罪之
十三日勑旨凣造嘱書及文契以本村邑自年三十歲以上立為文字証見准用施行
敢有故違明令誘求幼小之人圖遂奸計者以虚論
冬十月十八日大駕𭛁行征哀牢
是日駐營於扶烈
酉時失火延燒天威火噐庫於端門外
燒
盡西邉神臂壮士殿前直盧
十一月初六日勑遣錦衣衛副断事陳寶都指揮僉事范仁敬前徃鎮寕府便宜經畫調度粮儲
陳寶𭁈左右巡哨副將軍阮景清󰱇取左右巡哨二營其軍匠人強壮志願者每營定六百名該一千二百量取列營噐械粮儲前徃征西將軍黎壽域營
詔問攻破老撾信息及上流征夷將軍鄭公路下流鎮虜将軍黎廷彦等諸營聲息遠近進止如何得詳具奏期以今月二十
一日至鄭榮行殿復命
并諭征西軍營攻破老撾捷書以為盆賊邀截脱失将軍黎壽域等從實具本及開陣前得馘姓名付陳寶順𮞏行在
初八日車駕行至輸蒲駐營四日
至二十二日大駕𭛁還
二十九日欽差官錦衣衛副断事陳寶右巡哨副將軍阮景清等賫勑到於老撾土上流三岐江念總中州沙官處
十二月二十八日上還京
再伐盆蛮
遣将軍祈郡公黎念掛将軍印領兵
三十萬伐盆蛮以征西營攻破老撾捷書為盆賊邀截脱失故也
師入隘琴公走死
焚其城攻哨各城焚其積聚
初盆蛮眾有户九萬飢死殆盡止存三千余人乃使人称臣乞降
遂封其種琴冬為宣慰大使乃置鎮守各縣官吏以治之
後琴冬󰱥󰌴
校定征占别令二十五條并定行兵政令賞功例
庚子十一年明成化十六年
春正月大駕至自盆蛮
初十日明憑祥知縣李廣寧監執差人黄世恭
汰免󰱇
三月十五日止揮官貟任瘴地满二考以上称聀無過犯吏部查實調回善地
勑止一考課之法以有成例所以别淑慝示勸懲
今吏部及内外衙門官宜如例奉行使知攸勸
敢有如前因仍廢格該科檢舉如律治罪
二十二日酉時雨雹二刻汰軍色
夏五月初六日酉時有星隕自中天㱕東
户部尚書黎端之奉𬢱一各府縣官賦税𨿽定而押作堤路不勤趂農隙時未完有妨收穫臨
考課時不得實聀并陞級以警尋常民務者
六月旱
二十日勑旨刑官及各處承憲府縣勘理獄訟徇貨者多從公者寡或淹滯文案經三四年或上下衙門互相推轉变白爲黑從僞為真奸詐百端莫䏻伸理冤濫愁嘆馴致旱乾
刑官及各處承憲府縣官朝臣從公選汰使皆得人勘理要㱕至當具本施行
二十五日北平總兵同知陳鏖差列校陶夫涣将旗軍六百名徃敢果地方開通桄䦕直抵班
動處田横截樹柵化
外頭目羅傳等将土兵來攻射
夫涣退軍還䦕
羅傳再率兵断樹柵處斥去燒毀
陳鏖以其事聞上令司禮官以示朝臣
黎念曰今再立柵彼必再毀無益於事
宜差官徃勘果是我田地間在彼地為彼侵占畫圖詳悉回奏得實預作咨文待令
今年遣使付陪臣将去呈廣西都司辨其曲直然後修柵從之
勑旨官員進朝至端門外如遇雨日暫於東西两廊避雨
勑旨凣中塲吏除州縣正官及經歷首領副使等職
若無中塲吏止除首領或州縣官
秋八月色諭云刑官重任宜擇所塲
刑部各司官不問儒吏如才識浅陋不諳刑名者本部堂上官揀汰僃奏送吏部改除别職仍󰱇内外官满任二考以上中科塲有才識及由吏貟出身曾歷刑名者大除之
二十七日明有勑來云近得雲南鎮守總兵等官奏安南國王無故動調兵馬攻殺老撾地方
及今上未退又要征八百媳婦
合咨王如有前失宜速退兵如無王須馳來奏聞朝廷淄究妄報之人寘之于法
是日上令司禮監將出示朝臣
黎壽域等𬢱奏今東䦕十三人投竄老撾邉地因差頭目阮報等就境上索取止得公道車載還不于攻殺老撾并要征八百媳婦事
其本裏著空
仍委阮文質賫行
兵部左侍郎陳中立翰林院檢討黎俊彦潘貴等奉命徃使如明國還朝順賫明帝勑回
上令
吴文通將出朝臣㸔
勑云兹者陪臣陳中立等奏官物至廣西憑祥龍州知縣李廣寧知州趙原不即應付接𮞏分與上下石两州搬運以𦤶月久被其阻留乞要今凣處臣來京國先朝移文總鎮等官刻期到憑祥𮞏送𦤶珑州及廣西宣府如例打𭛁啓行使臣回付委官送出况村関外庶無󰏲遲
諒山都承憲三司刘𠃔直阮悌等一作刘𠃔通阮有悌奏言化外思陵州透入祿平州掠取祿平黄蘆馬八等家才物及牛畜擅去
守
僃官黎廷涣不䏻関防付錦衣拏問
朝臣黎壽域等曰彼狃前習常侵入俘掠我民
合令東閣擬作諒山衛牒文送思陵州責以不䏻禁戢管内人民妄啓邉釁越境刼掠牛畜財物要得追還
并擬撰勑遣監察并閑住官各一貟同本處三司詳勘黄蘆等𭁈彼前日有别固曲直緣由明白僃呈
今年遣使東閣再僃前後刼畧事由擬朝廷咨文付使臣順賫總鎮總督兩廣等官勘管内思陵州緣何率眾越境刼掠啓釁生事
黎廷渙等不能関防𦤶化外透入刼掠如刘𠃔直等所奏拿問
吏部急󰱇别官代除
冬十一月十八日遣陪臣阮文質尹宏濬武維教歲貢于明并奏占城事
十二月丁酉上出翰林院侍書梁世榮所擬歲貢表文示朝臣説來
黎壽域等曰三文並以平順如申仁忠等僉奏上
於郊󰘊辝命先令翰林院官󰱓次下東閣㸔次朝臣㸔
如有異論爲之改定
故明人每嘉之曰國有人矣
三文者一文
呈化州頭目羅傳排桄䦕之柵一文呈憑祥縣知縣李廣寧監執差人黄世恭
𭛁内府錢頒𭁈大臣百官買絲織絹上納以是年冬當遣使聘北之期也
辛丑十二年明成化十七年
春正月十九日都給事中武夢康上書言事其畧有四一侵占人田土及伐標拨碣擅立界限者應杖貶若剗削田畔止論罸錢
一斬伐園墓竹木者應杖貶若耕破古人墳墓並以流論
一娶妻合娶外人不得相娶富
貴親戚非類違者以徒論
一勘内外雜犯諸訟所在官司依律限斷其曲直不得推諉󰏲延違者罸錢依令
夏四月會試天下舉人取犯󰦛禮等四十人
二十七日上御敬天殿親策問以理数
賜范󰦛禮刘興孝阮𠃔迪三人進士及弟吳文景等八人進士出身阮明道等二十九人同進士出身
范󰦛禮字󰔄卿新興御天縣人屋金華清閑登第時年一十七鄕會廷試皆第一世称󰦛禮三
五月二十一日召進士范󰦛禮等入丹墀内
上
御敬天殿
鴻臚等官傳制唱名
吏部頒恩命
禮部官捧黄榜皷樂導引出東華門外掛張
畢馬厩司用良馬送狀元㱕第
旨揮一在内壮士神武効力殿前五府馬閑馴象等衛司所及在外各衛所府州縣官間有脧削士卒漁󰔦軍民惟務肥家不恤國法者在内指揮提督檢點都督堂上及断事經歷等官在外承憲二司各宜断以公心參諸眾論前項冗濫雖無實跡眾所共知者及有亷潔之人不爲
參汚之態一體類奏送該道監察御史審覈勘實僃奏區處以示勸懲
立屯田所
詔曰屯田之置所以盡農力廣󰘊儲
其令各處屯田定為上中下三等
六月二十日揀汰官祿
凣官貟繁多廪祿浮費六科宜查取光順二年以來官貟曾犯受賂等賍已𬢱貶降等罪及列校管押拖欠船板木條柴磚等物隐歛軍錢以致多欠所納之物價錢十貫以上而其人猶在官勒𦤶職者以革冗官
以省廪祿
二十一日詔曰内外臣僚效尤黷貨諒由言責未得其人
或姑息以為䏻或擊搏以招謗
官方汚冗民有嗟咨召沴干和弊所當革
自今科󰱑憲察等聀朝臣宜從公𬢱󰱇󰰽堪汰出󰰽堪代除具本施行以革前弊
秋七月初四日副都御史兼左春坊左中𠃔郭廷寶奏為斥却便宜事臣窃慮京師四方之本財貨貿易販賣必使之流通用足𡸈宜匱乏
前奉天府民居除本府籍人間有𨿽非本籍而有
庯舍税額並入本坊納税差役
兹奉天府官斥却不問雜居無有庯舍税額一切斥回原籍切恐京師之地販賣稀少無復繁麗之盛非惟行商居賈之人多於失業而市肆恐至空虚税額或至欠鈌汜爲不便
為此陳奏除雜居無類應斥却外其原有市肆庯舍前續入税額且許居住販賣營生許入本坊入税如例
九月二十七日勑旨自今妃嬪官貟造别籍
冬十月勑旨各衛所官敢有如前于求要索脧削
財貨者准錢伍陌以上法司如律治罪外自四陌以下一體罷職充軍如參冗官貟例
㫖諭凣六十五條
󰱇補軍伍
考試官貟男孫属文書筭
鑿海池
其池屈曲百里
池中有翠玉殿池邉作講武殿肄習揀練兵象
以阮伯驥爲吏部尚書阮伯驥至靈人
壬寅十三年明成化十八年
春正月幸西京
秋七月六日勑㫖秀林局儒生人數增多教習少
吏部官𢮪擇翰林院官三貟堪兼秀林局司
訓具本銓除以便教習
定保舉承司官令
勑㫖各處承司官職任尤重除󰱇之際宜得僉諧
󰱥今各處承司官見鈌吏部具奏送下朝臣如都憲二司例保󰁮内外貟󰰽堪是職送吏部施行
十六日以陶󰁮爲翰林院侍讀東各校書
以󰁮奉扈從西征勤幹無犯令故陞之
八月赦天下六十三條
造户籍
嚴琳奏言造户籍時社長詳註官貟各
職品髙下資爵多寡如不詳註明白户科檢奏府縣官及社長一體治罪
九月十五日戌時月食
冬十月考覈軍民書筭
勑㫖檢考户籍及土田簿
自六科及吏部秀林局儒生同户部吏及承司吏扵報天寺會同舘等處同府縣檢洘
以黎寧為户部左侍郎范興孝爲户科給事中
癸卯十賜年明成化十九年
春正月十三日禁公讌卓靣僣禮
十五日禁飯扳放旗軍取錢并通同商人
作文廟大成殿并東西廡及更服殿書板庫祭噐庫明倫東西堂
二月十五日勑㫖民人軍色鄕試中三塲充生徒四塲充增廣生如前例
若生徒曾經鄕試遭不中塲者充軍中一塲者還民差賦如例
增廣生會試不中塲者充軍
該承憲國子監官類奏施行如例
夏四月十四日勑㫖凣私鬪者法司分首從𬢱罪
二十二日勑㫖󰱥今六部有奏題本一應
公文事務並於紙尾書名如五府經歷各處承司首領官
五月十八日勑㫖許馴象馬閑各所正官帶牌常進朝參如五府正官例
定鄕試入塲日期并貢士例
禮部尚書臨江伯黎弘毓等奏勑旨照各處承宣使司士人多少量日入塲
奉查洪德五年八月初五日翰林侍讀兼東閣大學士申仁忠奏𬢱各處承司貢士例
海陽山南三江京北等處每處一百三十名
清華乂安等處每處六十名
順化安󰘊宣光興化等處每處三十名
若鄕試入塲日其未知攸當臣等伏候聖訓天下各使承司及奉天府鄕試以本年八月初八日並入第一塲
海陽山南三江京北等處承司以本月十八日入第二塲二十五日入第三塲九月初一日入第四塲初七日掛士人中式榜
清華乂安等處以本月十五日入第二塲二十二日入第三塲二十六日入第四塲九月初一日掛士人中式榜
順化安
廣興化宣光諒山太原等處及奉天府並以本月十三日入第二塲十八日入第三塲二十六日入第四塲九月初一日掛士人中式榜
六月九日大風雨洪水
二十四日定滅省社長除例令
秋九月初二日御史󰱑副都御史兼左春坊左中𠃔郭廷寶奏係犯罪如惡逆背叛盗劫受賂教唆豪横滛奔貪墨閹宦𨺻人固意殺人係常赦所不原外
若雜犯𨿽𭛁在赦後而犯在赦前一體在赦法以廣聖恩
從之
冬十月十一日遣黎德慶阮忠杜𣂷歲貢于明
十二日勑旨各衛司所作噐械就本衛司所武庫如例不得𢫔在城外邂宇軍店等處脩作違者流罪
勑諭翰林院承旨東各大𭓇士申仁中御史󰱑副都御史兼左春坊左中𠃔郭廷寶奏東閣校書杜潤翰林院侍讀東閣校書陶󰁮翰林侍書覃文禮纂脩天南餘暇集親征記事
帝題大𭓇士申仁忠天南餘暇集序藁云火鼠千端布氷
蚕五勑絲更求無敵手裁作衮龍衣
按東方朔神異奇經有云南荒之外有火其中皆生不尽之木昼夜火燒暴凡猛雨不滅火有鼠重百斤毛長三寸餘細如絲可以作布壬子年拾遺記有云東海圓嶠山有氷蠶長七寸有鱗角以玺覆之有繭五色絲織為衣入水中不濡湿
以阮冲慤為翰林侍讀掌院事
甲辰十五年明成化二十年
春正月十六日太尉富國公黎壽域卒
二月赦諭
會試天下󰁮人取范智謙等四十四人
三月初一日勑旨󰱥今陶造銀穴徵税如例
廷試策問以趙宋用儒
賜阮光弼阮玨枚惟精
等三名進士及第吳文房等十六名進士出身朱廷寶等二十五人同進士出身
十日申明抑買禁
勑㫖云抑買之禁明令甚嚴權豪之家流習未革厲民󰔦政莫此為甚
󰱥今奉天府及各處承憲二司再申明𦾔令禁戢戒飭
凣供辦婚姻禮物諸家如有賣買市上民間大小物貨宜随時價不得如前狃為頑態恬勢憑威抑買攘奪違者如前令治罪
十二月申明婦人落貽及為人落貽
前已有禁
係殘忍婦人或欲其子息少以專厚産或惮於生育圖免劬勞𮗓見妊娠用計墮落傷殘性命斁害彝倫及為人而落之者並行檢察如律治罪
然視爲文具莫革前非重習舊風愈滋宿弊玩法敗俗莫此為尤
今宜親明前令嚴加戒飭係有前項婦人眾所共知及其夫不䏻戒止者並如律治罪
夏賜月初禁奸人倚法擾金銀塲
禁天下係非忌臘婚人恩命慶吊等禮而無故相會宴飲
者如律治罪
初九日禁把門受奇錢
二十一日定投納諸額承司度支官庫不得如刁磴令
二十九日定後塟不得遮障前塟令
先是安󰘊等處清刑憲察使司副使嚴光奏曰官員𭁈百姓未有分别是以愚冥細民見有官者以為地道所𦤶乘有死亡𧡟塟前後左右逼犯墳
蕋見侵子孫每以事由投告有司則例為分别难於辨正合無照職品之尊卑定墓地之廣狹至是禮部尚書郭廷寶議云天下官貟百
姓墓地間有公私田土不同以致私田作
彼墓地廣狹分數當隨地執向背之宜
後塟者不得挾以私田土之故而逼犯遮障前塟者
敢有故違許前塟子孫親屬告所在官司斥後塟移避并追謝錢如律上從之
頒降賞功令
禁府衛司等衙門恃權挾貴淩罵首領及圖恩挾讐妄行保汰者
是月定祈雨供應社人例
凣奉禱武官徃神佛在某處許溱附近社人本處社人用焚香𥺹供
應差官養僧士每日十人輪流更代得便更種
十三日定官書領降憲司檢刷令時禮部尚書兼左春坊左中𠃔郭廷寶奏前弟年官書領降在外各府如四書五經登科録會試録玉堂文範文憲通考
文󰱇綱目及諸醫書之類
間有貪曷府官𢫔自固執以為己私不曾文付學官醫官殊甚非理
為此陳奏各處憲司檢刷該内各府前項諸書而本府官𢫔自固執學書不𭁈交付學官醫書不𭁈交付醫官者具實紏奏送
刑部治罪
上從之故有是令
五月二十六日勑旨内外管軍民等中間有亷潔者亦有貪冗者倘無旌别何以勸懲内則五府都督外則都承憲三司堂上官各官從公保󰁮該内外衛府縣州官亷潔者及貪冗者各宜詳開實跡期送勑旨三箇月以理具本題文送御史󰱑覆審施行區處以是勸懲之方已舒軍民之力
二十七日吏部上書阮伯驥奏官貟縁事刑部勘問有干犯罪治即如欽奉進前勑
命勘合交還吏部奏納
六月十六日定三舍生除用令
御史󰱑副都御史郭有嚴等奏臣等竊見國子監三舍生例准逐年會試中塲者中三塲充上舍生中二塲充中舍生中一塲充下舍生每舍一百名并給季錢三舍生每人九陌
及除用時吏部及國子監官保舉選除如三舍生數一體並同殊無差别合無
三舍生季錢下舍生宜减上舍生宜增一陌為一貫中舍生如前九陌下舍生减一陌為
八陌
至除用時吏部及國子監官照鈌保󰁮上舍生三分中舍生二分下舍生一分
如此則三舍生中塲多少優劣前後等給適宜而天下人才咸知激勸
上從之
秋八月初四日定築田界蓄水
令勅旨各處承憲二司府縣州等官󰱥今某處該内有破决防隄秋田淹浸勢可蓄水以作夏田承憲二司責令府縣州河隄勸農等官合於潦水稍退之時預為小民救飢之計相視地勢隨其便宜督責鄕
民培築田界要令蓄水以作夏田不可遐棄職司視常民瘼坐視無策以𦤶阻飢者
十五日立我朝自太宗大寶三年壬戌科以來進士題名等牌并記
上以太宗大寶三年以來進士諸科立石題名猶為闕典命禮部尚書郭廷寶詳具自太宗大寶三年壬戌科仁宗太和六年戊辰科光順四年癸未科七年丙戌科十年己丑科洪德三年壬辰科六年乙未科九年戊戌科十二年辛丑科至本年甲辰科進士名
次勒于堅珉
郭廷寶因請改狀元榜眼探花為進士及第正榜為進士出身附榜爲同進士出身以合今制
上可其奏命冬官起工鑿石
詞臣翰林院承旨東閣大學士申仁忠翰林院侍讀兼東閣𭓇士杜潤翰林院侍讀東閣校書陶󰁮覃文禮吳綸翰林院侍書兼秀林局司訓阮󰦛厚翰林院侍書兼崇文舘秀林局司訓梁世榮東閣校書黎俊彦翰林院侍讀兼秀林局司訓阮冲慤等分撰記文
中書監正字阮竦蔡叔廉
典書潘裏等奉勑書
金光門待詔蘇碍奉勑篆
按杜潤記云帝王政治之大莫急於人材國家制度之詳悉待夫後聖
蓋為治而不本於人材制作而不資於後聖皆苟焉耳烏足致治效風化之隆文物典章之備哉
奥自太祖順天紀年首飭學政太宗大寶三祀肇闡儒科仁宗󰱇賢任能恪遵成憲
至於樹一作附太學碑闕典未鬏僃物盡文
時若有待今聖天啓中興躬任斯道隆儒一事㔫所惓惓
况乎列聖涵養之深加以十
年振作之力
向也六年一大比今則酌從周制定以三年矣
向也取士率不過二三十名今廣覈實才不患數倍矣
以至崇奬作興德意之厚恩榮次第節目之詳渾然粲然度越古今
所以堅珉有刻記實有文置在賢關用勸多士皇王制作猗歟休哉
然則黎朝文明之詳科目之政肇於順天始於大寶行於太和而特盛於洪德也
向非聖上盡君師之責親制作之權安䏻成先志之未成僃前聖之未僃耶
九月初五日勑旨訓導間有同治一經而生徒之習别經不便講訓者
勑吏部勘實郎行改調󰱇治别經者相换銓除
勑旨軍色󰠃無所出差輕務令
二十九日勑旨凣寫造嘱書文契一體用陸路中紙若一切文字用官樣中紙
從細江縣知縣鄧見素之奏也
冬十月十一日勑旨開國功臣子孫係順天年間功神已受官職或無賜字一作姓而曾預開創功臣亦預順天年間有功已受官一二品其子孫
猶在軍伍者許本人投告本處承憲二司僃奏送兵部覈實身材堪用者充錦衣衛俊士若劣弱不堪許復其身
從太傅靖國公黎念之請也
定投納檢收金銀錫鉛等税例
定構作親王公主府例
定構作行殿其殿五間二厦厨房一連三間觀耕󰱑一區在中高五尺闊四十尺作先農𡊨一區高七尺濶三十六尺座處四圍土墻并行馬門
皆在清潭縣紅梅社
作文廟大成殿并東西廡更服殿書板祭噐庫
明倫堂東西講堂東西碑室三舍生學房及諸門四圍繚墻
十二月勑旨󰱥今内外各衛門官見鈌奉令保󰱇某人常知某人果有才𧥾廉能除授某職科󰱑等官公同邉祀置簿詳明
後或鄙猥貪冗不堪居官無状查照某官貟妄保非人紏󰁮宋問
以黎廷彦為西軍都督府左都督清湘伯兼宗人府左宋人正
以黎鑿為駙馬都尉雲陽伯黎權為中軍都督府左都督涇陽伯
乙巳十十六年明成化二十一年
春正月十一日定天下各府縣州等官進人丁田租及原頭諸税敢有怠慢不勤徵收以致拖欠追錢賞如令令謂以十分為率追扵本人七分追該官長三分
若飢寒困苦村長端供共保如前令施行
二月十二日勑旨内外各衙門奏題等本本官書名不得使書寫吏代書
三月太傅靖國公黎念卒
夏四月初十日定廣南納税令
先是廣南無船
𮞏年軍民扛税物常被損失󰱥今每至納税期許廣南承司移開順化都承憲三司交付税物差人轉𮞏上納
閏四月二十九日定進朝從小僮令
其令大臣文武百官󰱥今進朝至大興門外下轎馬
若公侯伯駙馬随從小僮二人一品一人
入至玩舚橋外即止
違者守門官取遏糾󰁮送問
秋七月十三日勑旨禮部備榜一五府各衛所官朝退之時各回本衙門商議公務不得如前
扵銮駕庫内廉外會坐商議
一百官進朝及猶在朝堂時各衙門吏隨行本官至東長安及南薰等門外不得如前混入朱雀等門
若吏部六科尚寶寺度支通政使司并護衛等衙門吏並不之禁
一朝退時五府六部東閣御史󰱑六寺史官等衙門吏將簿本檢㸔入六科查問籍牒並不之禁
二十六日定以赦前應赦事相告𭛁者罪
從提刑監察御史阮資輔之奏也
二十七日嚴考試免󰱇
令勑旨各處承憲二司
官前年考試免󰱇多有懷挾代試中者殆萬餘人甚於冗濫
󰱥今各處考試前項要得職字能文者
至覆覈試時尚有曳白不成文者許提調監試巡綽等官風卷舉奏
自一人至四五人以上承憲官以貶罷論本人以徒軍丁罪辠之
八月初三日定百官朝儀
其宜󰱥今當朝日鼓初發護衛以次進入丹墀二發百官以次進入丹墀不得搪揬争先混淆攙越
若鼓已三發之後而百官猶在朱雀門外并鐘已過五十之後
而猶在端門左右者該宇門官一體遏截錦衣舍人司紏舉送治
九月定識字借寫状非教唆令
冬十月十四日正嫡庶子令
上諭大小官員百姓等凡預子孫奉承祀事不問年甲之長幼不抅官秩之崇卑宜守經常委之嫡子
嫡子先死即以長孫或無長孫方用庶子
嫡妻又無眾子方擇次子之賢
若長子長孫方有嬰疾及不肖之行不宜奉承即當京告所司擇别子孫承祀
以示為人父者不可溺愛而陷敗家支祸為人子者不可昧󰒂而長傷化之風
十一月除税使鋪正等職
令勑旨󰱥今各税務使見鈌吏部首有出身各衙門吏經󰱇不守者銓除以便修寫󰏲考諸税簿牒
若驛承鋪正等税使取得馘旗軍󰱇不取者銓除如前例
從吏科都給事中黄卲之言也
十四日申明豪横
令中軍都督府左都督徑陽伯黎權奏言係豪右有所挾持犯敺傷人奪人
田上才物耕破墳墓損侵於人自三遭以上顯是豪横赦所不原定以豪横罪罪之
弱前項犯事止一二遭及相争訟田土敺鬪之類如律𬢱罪
二十一日銓󰱇方靣官及監守客使
勑旨四承司憲察方靣官責任既尊事權亦重銓󰱇之際宜得其人
如有鈌貟參𬢱用六品以上有噐𧥾資望任满四考以上憲察用科󰱑國子監六寺等衙門官有廉明歷練應满四考眾所推奬者如例󰱇除
敢有徇情妄󰱇品卑任浅之人
以致眾論弗諧民務生弊者吏科送問治罪
定諸藩使臣朝貢京國
令如占城老撾暹羅爪哇剌加等國使臣及鎮憲頭目至會同舘錦衣衛差壮士五城兵馬郎將司旗軍等各宜如法監守嚴謹関防以至道塗徃來入朝進見之際亦宜先後引行驅斥諸小内人并公私奴婢並不得接近訪問交通言語以至透漏事情引誘生弊
該監官不䏻如法嚴訪徇私容縱錦衣衛舍人司旗牌壮士具實奏聞拿來治罪
二十六日定󰦛禮󰒂課農桑令
上諭天下各處承憲府縣州官等禮󰒂所以淑民心農桑所以足衣食二者政之急務牧守枝攸司也
朕自御極以來凡化民成俗之方興便除害之政莫不刑諸訓諭責之專行然民財未至羡餘民俗未榛丕变
𡸈非尔軰以簿書為急而視敎令為虚文以期會為先而置民風扵度外以致然󰊹
󰱥今爾軰尽革前弊凡朝廷之勅令一意奉行百姓之飢寒多方經理而府縣州官者每年以時
相視原隰勸課農桑
地有遺利則隨方而興作之人有遺力則隋事而勸将之使民有餘財而無凍餒迯亡之弊
或歲時巡行之際所致材巷民居必歷舉前代勑諭之文古今禮樂之訓丁寧曉告俾彼從善改過
或有傷化敗俗之事必致意戒懲
忠信孝悌之人必用心嘉奖
民皆㱕厚而革澆薄奸詭之風
󰰽䏻遵承見效二司類以名聞定賞
倘或尋常職事罷職充軍
十二月令各處江官如遇進表日許在衙門行
禮停就都司
以黎端之為兵部尚書黎公讓為禮部尚書郭廷寶為刑部尚書鄧見素為監察御史黎志為南軍都督府左都督平淳伯黎廣志為禮部左侍郎兼翰林院掌院事
是年殺陳封
帝諭尚書阮如堵等曰陳封少時為厲德侯舊臣
至陳封為仁宗經筵時愛戴厲德甚輕蔑我
今封為我臣常蓄不臣之心謂我建立明國官號而匿國朝通制不臣之心顯矣
封以反誰束我手不可殺封封國叛臣󰰽為封
螳螂攘臂稱首使吾知之
又諭如堵等曰吾見陳封頑薄前後誥諭可也
如二賜封詩吾過之大也噬臍将可及乎我觀漢之孝景唐之太宗史稱七制三宗亦有晁錯祖尚之悔
吾不及二君之英安得不多有悔吝乎
丙午十七年明成化二十二年
春正月十二日勑旨󰱥今監察御史差幹瘴地如安󰘊興化諒山太原廣南等處即差該道監察御史
若該道差已尽員許通該
併同差期若該道御史通該御史差已
盡貟始相輸差别道御史
十五日勑旨各衛司儒指揮各貟吏部同本衛官公同閲󰱇内外各衛門見任文職有會試中塲身材頗有壮健銓除各衛門司宿直應務
十六日差官檢驗軍需物件
二十五日定築立公私田土界碣
其法農隙時府縣官即照如田土簿及奉給田土四至界近拘集老大社村長公同指引官田及世業田土築界碣以為一定求遠之法
二月初三日定題奉本例署字體式
二十九日勑㫖󰱥今通政使司接受内外各衙門官貟奏本間有寫字遺漏差謬即檢奏送刑部罸錢如令若軍色民停罸錢
三月󰱇強壮充軍
十四日頒洪德軍務凡二十七條
按洪德六年三月日頒降一文武官一品二品眾子及三品長子公候伯眾孫不䏻𧥾字充錦衣衛俊士若䏻讀書考中充崇文舘儒生
三品眾子及文武從官四六七八品字不能
讀書充羽林衛軍䏻讀書考中充秀林局儒生有吏才考中充内外各衛門吏
九品二子如八品子餘如百姓子
七品以下孫󰱇充軍如百姓例
一親父子兄弟三丁以上同居社籍饒一丁󰱇充若在别縣社不饒
一傭賃人有文字已有本處承宣司准照便即並饒免充軍
夏四月初六日清華等處憲察使司憲察使阮祚奏言係各府縣官不勤押作堤路木捍不得陞級
拾三日勅㫖各衛勢家奴婢開姓名送
奉天府檢刷
從奉天府少尹阮必勃之言也
二十一日定農隙時興作
建昌府舒池縣知縣陳汝為奏言天下各處田野髙下不同農隙秋夏有異
秋田則二三月播種夏田則十一十二月耕種是夏田之急於冬尾也
今有司倘遇役作不審民田便宜一槩以冬尾為農隙是獨便於秋務之民而夏田之民有妨
伏乞󰱥今培築等務二司查勘某處秋田冬尾興公夏田春月起作以為民事便宜
從之
二十四日勑㫖公田每六年從新檢度均給如前
申明檢察迯亡令
五月初一日禁揀錢
勑旨泉貨之用貴於上嗄流通府庫之儲貴於長久無獘
󰱥今内外各衙門追徵公私賍罸及度文檢秋各項前應八官庫儲積者並宜選取真銅錢𨿽輸郭少鈌係是真同積久無獘者亦宜選取
若官吏代俸及百姓賣買使用錢凡真同穿緡猶著者一體收用不得拒斥苛揀
二十二日禁外任官吏娶部内婦女
二十六日開廣獄房漆補守獄應差
定朝冠󰱥今文武百官進朝戴烏紗帽两趐宜一體稍仄向前不得任意或平或仄
六月十一日申明越奏告令󰱥今凡公私等事未經州縣府乘憲󰱑等衙門及已經告而勘理未完者並不得越奏越告
十二日禁過回藩鎮籍令如清華乂安順化安󰘊太原宣光諒山等處承宣或清華不得改入乂安諒山不得著
入太原
十八日令各府縣社有海岸荒閑田而少田人情願培築開懇納税府縣勘實給撥
秋七月初一日海陽道監察御史陶如理奏言應試士人遇上番宜納錢
從之
初洪德十二年秋以前官貟𨿽未中鄕試亦許入會試至是勑㫖官貟有䏻習科󰁮業願人應試者在京就奉天府在外就所在承宣司入試
先經府縣覆覈實如百姓鄕試例然後許入會試塲
從翰林院侍書兼崇文舘秀林局司訓梁
世榮之奏也
九月初四日置諒山承宣炎山嶧山峯山弄山巡檢使
初六日勑㫖係考試免󰱇及官貟男孫軍勑書筭等項本社社長就禮部端保認靣至日太早開单入保慶門内旨引方許入塲
從禮部左侍郎兼金光門待詔武有之奏也
冬十月初三日申明奏章體式
初五日禁勢家子孫奴僕等人無故走馬街衢
二十六日遣禮部尚書黎䏻讓范福昭郭󱴋等
徃歳貢于明
二十九日禁盗氽珠
試官貟男孫属文書筭
冬十一月定出入頒行
文武百官係朝班𢮿定之後或奏事詳見而退或有故事畢而出各宜循班磬折不得横去徑行
是年以黎端之為户部尚書佐國侯阮如堵爲吏部尚書兼國子監祭酒黎永為北軍都督府左都督棠溪侯阮舘為中軍都督府右都督荗敬子黎旋為駙馬都尉紫嚴伯阮滋至為海陽
等處清刑憲察使司憲察使
丁未十八年明成化二十三年
春二月禁僭越稱呼
三月會試天下
士人取范珍等六十人
夏四月初七日上親臨策問以治道
覧卷畢又宣召優等進士入日光門親賜監别
以陳崇頴為第一阮德问申景雲㳄之並賜進士及第武耿第三十名進士出身范珍等二十七名同進士出身
二十八日申明名呼令如親王卑下者稱呼曰殿下嗣親王曰府下公侯伯駙馬一品
稱呼曰閣下二品三品曰門下四五六品曰大人七八九品曰官長之類
敢有如前僭越呼者受者苔五十罸錢十貫
定保󰱇總兵官上曰總兵之官一方重寄不可委任非人科󰱑等官宜保󰱇各衙門衛官瞻畧學戠資望材幹廉勤者銓除敢有徇私妄保猥劣貪懦者治罪
五月四日上御敬天殿臚傅唱進士陳崇頴等名百官朝服稱賀
禮部捧黄榜捐于東華門外
六月二十六日勑南軍都督府左都督涇陽侯黎權同五府六部御史臺六寺等衙門南軍都督府平淳伯黎志等𢮪用明令一百四十五條
一内外衙門各貟󰱥今如有相賀相送障子宜用終紙不得裱褶
秋七月初九日勑㫖官貟非犯罪左遷者許满考遷陞一如各處官貟例
若考課稱職止陞本處承司不得轉調近地
有貪冗者如前令罷聀充廣南軍
八月十五日立洪德十八年丁未科進士題名碑
十八日禁内外官貟無故不得到錦衣効力神武殿前等衛司直廬
二十二日明憲宗崩
九月初六日明皇太子祐榶即位改明年為弘治元年是為孝宗
冬十一月大赦凣五十四條
定朝臣𬢱事次序
詔朝堂𬢱事有中官轉奉聖㫖問則先六科御史󰱑為一次六部六寺為一
次公侯伯五府都督爲一次隨項議論務要詳明不得模棱雷同緘然躲避
違者紏儀監察御史紏󰁮送問
若當日紏儀不預議論
戊申十九年明孝宗弘治元年
春正月扈從籃京賞一資
閏正月初三日陶󰁮陞翰林院侍讀東閣𭓇士脩慎少尹
以陶󰁮任内繁衙門满三考稱職無犯法故陞之
夏五月初九日詔󰱥今各衙門官貟有得病奏乞療治則曰治病或療治不得如前暫用養字
從東閣大學士申仁中之奏也
十五日戊寅壬子時第二黄孫濬生後為威穆帝也
十九日定陪拜禮節詔文武百官凡有事陪拜禮󰍶侍班如󰀩得令則趍出不可徐行翔揚亦不可疾走攙趍
大旱
秋七月二十五日詔内外各衙門勘理諸訟係有把名証借勾來查問即勘官詳問明白
小訟期五箇日大訟期十箇日以紙取供言完畢不得淹滯逾期
八月壬辰朔第三皇孫㵮生後為肅宗㵮音純假名󰥙亦音
十六日定接明國使衣服
公侯伯駙馬文武百官預制青色紵絲紗羅領依長去地一寸袖寬一尺二寸若議官用製衣長去地九寸袖小依舊樣
並用補子穿靴務要觧明不得用舊醜候接明國使
汰内外各衙門吏老劣不勤致職還民差賦
九月詔自今府縣州官𭔎置社長係兄弟叔伯之子並親伯姪舅甥止許一人為社長不得並
置以草黨比雷同之弊
冬十月初三日命禮部諭廣南參政范播宗曰廣南承政司軍民生男十五歳以上俊秀好學至鄕試日其本處承憲二司公同󰱇取具本充本府生徒使之教誨迤知禮義
九日定進朝儀新樣衣服
其製衣長去地二寸袖寬一尺三寸
二十日詔自今凣士人已曾讀書䏻属文有學檢試中免󰱇者饒賦差半分以廣朝廷養育人才之意
十一月二十日明遣正使翰林院侍講刘戬副使刑科給事中吕献來告即位并賜綵弊
二十三日行開讀明國詔書於敬天殿
置雷䦕縲䦕閬䦕巡檢使
十二月十一日遣使如明
覃文禮王克述范勉麟賀即位
黄伯陽奏占城地方并綏阜地方
宋福林進香
黄德良謝賜綵弊
十三日命禮部出敬君榜公侯伯駙馬文武百官󰱥今凡有捧制誥勑命并御寶勑旨係本重
噐者並两手横捧髙𭁈頭上平捧奏本奏帖等紙者並捧高𭁈靣平
頒降考課例一考課之法三年初考六年再考九年通考通行黜陟
一皇内外親並開國功臣子孫及武臣前已得官後有軍功在任满考稱職例陞一二品者吏部其本請旨得旨許陞如例
若百姓子白身任官或以白身以戦功得官在任满考称聀例得陞級止許三品不得一二品
一九年之内既以别功陞級通考又稱職應
陞至二品以上吏部具奏取旨三品以下如例施行
一各衙門任满三考僃將任内行過事蹟無有過犯等
由僃呈該長官從公考覈以見任為始
試官满三年受實職准為初考
任内有過犯不應考課及非軍功特陞者自過犯并特陞之後再定為初考
僃将称職平常不称聀逐項定爲考課
又詳開行過事蹟無有過犯等由僃呈該知衙門覈考送吏部收照
俟满九年通考該官付将前後任内每考行過事蹟考定詞
語隨其官聀輕重或奏送或留送
吏部參照前後繁簡各考如例具奏施行
某衙門詐妄𢫔著公䏻隐匿罪犯該官不䏻檢覈欺蔽相容吏部詳查檢送問
若有其材異䏻特旨陞除不拘此例
定官吏遷陞代交令
己酉二十年明弘治二年
春正月定保󰁮刑部司官例
勑旨刑獄之事所係匪輕鞠勘之官當慎其󰱇
自今刑部郎中貟外有鈌幾貟吏部具本内則六部御史󰱑堂上官六寺卿外則承憲二司等
官公同保󰁮所知及該各衙門官曾歷二考以上廉𣸲練達諳曉刑名者六部一本板處承憲二司每處一本開註保󰁮者姓名明白具本得㫖送吏部銓除
敢有容私殉貨保󰁮非人六科監察御史體察得實紏弹如律治罪
定十三道監察御史分司視事該知衙門
上諭御使󰱑十三道監察御史曰各恭爾事盤庚所以教在位
慎乃攸司成王所以迪厥官盖人臣
事君各司其聀
决獄問廷尉錢榖問内史貴有
攸㱕
矧風憲之司紏察是聀必分属該知之素定則綱維整而有條
󰱥今爾等凡在内官各衙門告贓不法貟人及一切公務利害從該知所按問施行
若在外三司居理百姓或𭛁官吏奸汚或訴獄訟寃抑一應私事係在府縣州者從分司該道准理施行
十三日改著會期上班下班并期班序為大集其上番下番
夏五月大旱
大赦詔書凡四十九條
禁官貟聚徒耽酒色
六月二十五日定進朝歛手格
詔公侯伯駙馬文武百官󰱥今凡進朝著衣冠歛手在圓領下若護衛著衣歛手在胷下
秋七月差指揮校尉公同承宣司䟽决潦水
定𭛁軍需九十二條
九月初九日禁戢頑民怨相告興訟事
冬十月十九日遣陪臣阮克恭裴昌澤阮漢廷等徃歳貢于明
以刘興孝為翰林院侍講參掌翰林院事
庚戌二十一年明弘治三年
春正月大集軍點目足放回代番留守
定土官欠朝賀禮例近者一年二朝賀遠者一年一朝賀
如正旦不及許聖節
欠一遭罷職二遭拿來治罪
二月遣翰林院科󰱑錦衣衛校尉徃各府縣𭛁官栗𭁈貧民貸食以荆門各府縣耕種不得民多飢死故也
定遷官交代𪠘宇令
自今各衙
門遷陞守制病故之類所居𪠘宇等物交付官吏差人守看待到任官應用
定降服令
詔公侯伯駙馬文武百官自今朝廷如有祈察國忌禮宜降服不得擅去花樣或有祈謝者檢問
勑旨各衛司儒指揮宿直應務满考以上果能奉公幹事無過犯該衛長官勘實具本吏部照鈌改除文聀
未有满考老劣護衛不堪即揀汰
由可用者改除
敢有奔𧡟如律治罪以杜士風
僥倖
三月會試天下󰁮人
取阮敲等五十四人敲東岸扶軫人廷試同進士出身
夏四月初五日定天下本圖承宣十三處府五十二縣一百七十八州五十鄕二十坊三十六社六千八百五十一村三百二十二庄六百三十七󰀋四十峝四十原三十塲三十
其清華乂安順化安󰘊宣光興化各置都司并守禦
十九日大赦四十五條以是歳米貴錢一陌米
得二升故也
殿試上親策
命兵部尚書定功伯鄭功旦刑部尚書黎䏻讓提調御史󰱑副都御史郭有嚴監試東閣大學士申仁忠吏部尚書阮伯驥等讀卷
上覧次其髙下
賜武睿吳焕刘舒彦三名進士及第黎俊懋等十九名進士出身黎廷适等三十二名同進士出身
五月十四日兵部尚書定功伯鄭公旦𬢱錦衣衛侍衛司著見籍在壮士更番舍人之下
十八日上御敬天殿臚傳唱進士武睿等名
百官朝服稱賀
禮部捧黄榜揭于東華門外
十九日賜冠󰅾衣服
二十日賜宴
定折社令某社僃五百户而其餘户又得一百户以上将城一小社應投告類奏折為别社以增廣版圖
秋七月定百官進朝例
八月十五日立洪德二十一年庚戌科進士題名碑
二十六日定百官入朝進止例
九月新置諒山承宣十三䦕如炎山峯山樓山三山是也
冬十月置臣武右衛
考試軍色民人書筭補各衙門吏
其試法暗寫一塲書筭一塲
十一月廣築鳳城因李陳之制也
帝懲仁宗遇害𭛁卒築之
而九較交塲之外延廣八里凡八月而後成
乃造名保殿又立上林苑中有鹿獸
置錦衣金吾二衛
錦衣衛勇士自力士司至旗牌司凡二十司副軍
並無遂伍止有一班至
八班
金吾衛武士自力士司至神臂司𭁈中前左右後共為一百司
又置神武殿前等司置中東西南北五府軍
又作軍政軍戒
辛亥二十二年明弘治四年
春二月扈從西京賞一資
󰱇強壮充軍汰老
夏五月定過回别籍令
應得過回别籍而貫由在𦾔社至寫籍寺府縣官社長及首領官吏比考要使相同
秋八月二十八二十九日夜兼日並大雨不止
頽墻敬天殿水溢二尺二寸
若青威等縣平田水溢四尺
二十九日差錦衣金吾二衛指揮校尉百户徃近處承宣䟽决壅塞水害禾榖
上諭宰臣五府六部六寺六科御史󰱑等官曰政治闕失天示灾变
朕之過舉所以召之百姓何辜㢤今朕信不洽于民誠未格乎天以𦤶然歟朕不知卿等於家居之日以國事惓惓在念未嘗少懈以匡不逮󰊹將逍遙養性謀利徇私旅進旅退以固
權位󰊹文臣寡於忠󰒂多於狡猾賣直鈞名似忠以信若陳封
陶雋之徒何以移㢤
昔我太宗皇帝君臣一心明良喜起和氣𦤶詳󰒂何乏㢤
太和延寧政治周旋帷幄之中爕理操持威福之柄
椓伐國勢者克服夢荀之徒雕墻残民者杜秘杜丈之黨
以致变起蕭墻禍生󰥺席
秘丈子孫尽歸一綱
堂太宗曰君既失國臣𡸈䏻獨全亶其然乎
自今而後或尚狃𦾔汚旅進旅退圖欲固權位朕為卿顯戮之
或向化革非忠信
自篤而竭力尽智朕亦為卿上賞之
卿其朂之哉
冬十月禾榖大熟
十八日置神武後衛
帝於大興門之外命工建名亭以為懸治法之所
既成賜名曰廣文亭
是亭也在龍城之中鳳樓之前銀满回旋其左右
十一月令提刑監察御史檢察刑部官吏有怠情奸參縱緩罪人具本奏聞如律治罪
以阮冲慤為翰林院侍讀掌翰林院事兼禮部
左侍郎
壬子二十三年明弘治五年
春三月申明各例一百三十條
夏四月命翰林科󰱑等官徃十二承宣審讞獄
以楊直原為海陽承宣憲察使司憲察使
直原事忤旨尋下遷還翰林院校理出家譜
先是上好文詞御舟至籃山追想聖祖基業詩直原奉賡結句詩云籃山咫尺天南望萬古巍巍創業功
御批云此句有長遠氣象
六月勑旨功臣子孫受散官
開國時預從義旗已受正督同督等號緣擊吳賊陣亡未得職品者并有姓名𨻫崖功臣簿如黎棹之類生時官未一二品者今猶有子孫許投告吏部查實類奏授一品散官
冬十月鄕試天下士人
命翰林官作海陽山南三江京北四承宣司考官海司四貟
翰林作鄕試考官自此始
十一月六日遣陪臣黎俞裴崇道阮彦克鄭葵
等徃歳貢于明并孔愚徃奏探民人逾越地方交通販賣等事
十二月二十四日明差正使刑部郎中沈奉副使行人司行人董振來告立皇太子并賜綵幣
大飢民有食禹餘粮
置各武庫火噐庫廣田於其中種石竹於其邉
置錢庫於海池中忠有上林寺
寺置太原都司太原馴象衛并置守禦總知司平狄衛
以黎景徽為户部尚書
癸丑二十四年明弘治六年
春正月八日遣使如明
陪臣阮弘碩黎嵩賀立皇太子行人范贇謝賜綵帛
三月會試天下󰁮人取武暘等四十八人
十六日定文武朝班一朝班文武品同者𦾔官及年長者在右新官及年少者次之
一文武官相該知者品卑而聀髙者如三品都督立在二品班七八品郎中立在六品班
若品高而職卑者如二品衛官立在三品班四五品貟外郎立在六品班餘以類推
一御史󰱑東閣官翰林
院監察御史等官朝班並如前例
品司而聀重者如七八品六科官立在六品班之有
一文武朝謁官品𨿽高而職卑者照本聀班立本班之右
若户所該者立在本品班朝謁之末
一文武官拜見拜辝拜謝等禮照如常朝班次
若護衛三品四品照依如本品
司所官品𨿽髙序立在衙門官班下
夏四月二十一日上臨軒親策命
兵部尚書定功伯鄭公旦御史󰱑都御史郭有嚴提調御史
󰱑副都御史覃文禮監試翰林院承旨東閣大學士兼國子監祭酒申仁忠吏部尚書阮伯驥翰林院侍讀東閣大學士杜閏
東閣學士黎廣志翰林院侍書掌翰林院事兼崇文舘秀林局司訓梁世榮東閣校書吳綸讀卷
上覧第其髙下
賜武暘吳󰠐黎熊三名進士及第頼德輶等二十三名進士出身阮廣懋等二十二名同進士出申
五月初八日上親御正殿
臚傳唱進士武暘等名
禮部官捧黄榜揭於東華門外
二十
七日賜冠󰅾衣服
二十八日賜宴
秋八月十九日立癸丑科進士提名碑
冬十一月初賜日以杜絪為翰林院校理
甲寅二十五年明弘治七年
夏賜月詔華文𭓇生間有年深贈經差幹或從征有功者如各衙門出身吏例吏部銓除
秋八月初七日命翰林科󰱑等官往十二承宣讞獄
以吳焕為東閣校書
乙卯二十六年明弘治八年
秋八月十八日詔係官貟
得病三箇月不得考課
冬十一月遣使如明
工部右侍郎黎漢廷翰林院侍書武暘等歳貢東閣校書黎俊彦監察御史阮󰉎奏驛路
作御製瓊宛九歌
上以丑寅二載百榖豊登協于歌詠
以紀其瑞併君道臣節君明臣良遙想英賢奇噐并書草戲成文因號瓊宛九歌詩集
命東閣大𭓇士申仁忠杜潤東閣校書吳綸吳焕翰林院侍讀掌院事阮冲慤翰林院侍讀參掌院事刘興孝翰林院侍書
阮光弼阮德訓武暘吳󰠐翰林院侍制吳文景范智謙刘舒彦翰林院校理阮仁被阮孫󰓳吳權阮寶珪裴溥楊直原周晥翰林院檢討范謹直阮益遜杜純怒范柔惠刘曎譚慎𧗼范道富等奉和賡其韻
按九歌詩集始作於此年
帝又作古今百詠詩翰林院侍讀掌院事阮冲慤并參掌刘興孝步韻東閣大學士申仁忠𭓇士陶舉奉評
丙辰二十七年明弘治九年
春二月初四日御舟𭛁自
東京祗謁陵寢
十一日奏告
十二日建濟渡津梁于光德門外
帝作春雲詩集
十四日天不雨
帝禱手寫所𢮪詩集四張命阮󰦛張于臣祠之壁
是日初更天降細武五更大雨滂沱
帝題弘佑廟詩云極靈英氣震遙天威力嚴提造化權扣問山靈䏻潤物通為甘雨作豊年
帝至籃京追思黎志父念祖林黎永父壽域祖恢勳業寫詩賜之并賜黎志百金三十兩黎永白金二十五兩以為歡燕親𮌐之資
二
十四日𭛁還
閏二月五日賜文武臣僚宴於翠靄洲
時御舟𭛁自梁江駐翠靄文武臣僚拜賀故宴之
先是二月皇太后上陵而㱕偶嬰苦痢至閏月二十六日亥時崩于承華殿正寝壽七十六
初皇太后未崩冬時帝𭁈皇太子日夜視疾弗離左右
賜薬飲食必先自賞内告祖先外篤祈懇靡神不󰁮
属纊之際亦自呼號太后猶為一󰟸関口欲言而辦也
衣衮含飯一一親臨自製以慟之
帝作古今宮祠詩并自叙命東閣大𭓇士申仁忠校書吳綸奉評
會試天下󰁮人取阮文訓等四十三人
三月十九日丁酉上親試于敬天殿丹墀詢以治道
命兵部尚書定功伯鄭公旦御史󰱑都御史郭有嚴提調户部左侍郎阮弘碩御史󰱑副都御史覃文禮監試翰林院承旨東閣大𭓇士兼國子監祭酒申仁忠翰林院侍讀東閣𭓇士陶󰁮翰林院侍󰕖掌翰林院事刘興孝東閣校
書吳綸吳焕翰林院侍書兼秀林局司訓陳克念翰林院讀書吳󰠐讀卷
二十六日進諸士人入金鑾殿庭
上親其容貌定取三十人
二十七日帝御正殿唱名
賜嚴瑗阮勛丁鎏三名進士及第丁󱗦等八名進士出身阮道演等十九名同進士出身
夏五月八日詔曰憲司係言責如有鈌貟󰱇内進士科并各衙門文武各衛司儒指揮有會試中塲果䏻奉公幹事剛直不畏避權貴無過犯
者銓除憲察副使
又以府縣州官必統諸牧民首領等聀如監生儒生𭓇生按吏各衙門吏會試累中塲年深知務動幹及有軍功等項初授知縣知州縣承同知州守領序班等聀满三年無過犯方許得實授六年無過犯知縣知州除貟外郎縣丞同知州知簿典簿序班除司務主事推官都官等聀满六考無過犯貟外郎同知府始得陞為知府
二十二日吏部尚書兼國子監祭酒黎潤阮如堵等奏題本看一本山南
道監察御史阮陽祺奏各處邊遠州縣吏常𭁈蛮人徃諸各税䏻服水土諳曉夷情可以幹濟事務堪除為本處州縣吏
從之
秋七月禁呼朝堂為朝房
銓考訓導
自今各處儒學訓導鈌貟吏部遵如前例具奏送國子監及各衙門官保󰱇儒生并中塲吏及儒生年三十五歳以上有𭓇問行檢無過犯送禮部考課四塲合格者如例銓除
八月初二日令州縣擇置社長係姑舅两姨之
子男女同嫁為婚姻者並不得置為一社社長
若已為社長宜擇某人䏻幹事者留餘即奏却還前項
初四日太宗皇帝忌辰
是夜大風雨決水暴漲散尽民産
九月以陶󰁮為翰林院侍講東閣𭓇士
上賜以天南餘暇一部并賜和梁江夜興詩一首及賜錢二十五貫
二十三日修作牧馬塲馬厩例
冬十一月十七日帝弗豫
諭行在東閣大学士申仁忠𭓇士陶󰁮云雲去天中月懸空際雲來
則月暗雲去則月明人󰰽不見之其䏻道得者觧
吾仰觀天上情動于中言刑于外有句云素蟾皎皎玉盤清雲弄寒光暗復明
凣人𡸈䏻道之乎歐王脩云廬山髙名節之篇杜子羙亦不䏻為唯吾䏻之𡸈云妄想
申仁忠陶󰁮詠詩句云瓊島夢殘春萬頃寒江詩落夜三更
𨿽李杜歐蘇復生未必䏻之唯吾䏻之
昔錦瑟詩云莊生曉夢迷蝴蝶望帝春心託杜鵑
凔海月明珠有淚籃田日暖玉生煙
真奇麗精美可𭁈吾侔
而清莛澄澈未及吾詩句也
𡸈吾鬪一字之奇以為工誇一字之巧以為羙真直説如歐王脩耳爾如何
勑旨内外𬋩甲府錦衣金吾殿前神武効力五府都督都總兵使等衙門長官公同揀擇該内將校或征戰功勞忠信可任或韜畧講貫武藝精通及才𧥾亷䏻勤幹明敏者方許在職
倘或貪墨闒茸罔功及諂事求容僥倖無耻者󰁮奏為黜陟
期以十二月上旬󰁮奏并訓練士卒務
在精專撫恤軍民要均勞佚
敢有揀擇不實訓練不勤以𦤶将校猶多猥冗士卒猶多迯亡六科監察錦衣衛舍人體訪紏奏治罪
十二月初六日立洪德二十七年丙辰科進士題名碑
丁巳二十八年明弘治十年
春正月初五日令諸税某年徵納至末年納足不得如前今年納明年徵
二十二日禁衙門吏更番并外直舍人非當番不得托别故擅居本衙門作幣
二十九日辛未帝疾大漸乃憑玉几命皇太子嗣位
帝將崩時有自述詩云五十年華七尺軀剛膓如鐵却成柔風吹牕外黄花謝露浥庭前綠柳癯碧漢望󰠃雲杳杳黄梁夢醒夜悠悠蓬來山上音容断氷玉断魂入夢無
三十日壬子帝崩于寶光殿
是日神劍神璽皆失
帝生皇子十有四長皇太子𨭗次梁王銓宋王鏦唐王鎬建王鑌福王錚演王鏓廣王鐰林王將應王󱴐義王󱴑鎮王鋞肇王鋑荆王鍵皇女二十在等
作紫霞殿寶文殿金鵉殿寶光殿籃山寝殿
初帝即位上仁宗之尊號稱宣慈之徽號
陶表死節則特加旌表
得寧從逆則嚴加顕戮
凣政事紛擾者悉釋之刑法暴虐者悉除之
此所以肇修人紀而正皇綱也
帝常論在朝諸臣云朕有二失一曰政令施爲違道干󰕑二曰素尸在位擾乱天工
𨿽内外庶職难以枚󰁮且以其尤者而言都督黎練木偶土人安可加以圓冠方履㢤
太師丁列太傅黎念職居三公不聞爕理陰
陽經󰘊論道亦未嘗進一君沮退一小人不於羊裘逍遙之誚乎
史臣武瓊曰帝天資髙邁英明果断有䧺才大畧緯武經文而聖學尤勤手不釋卷
經史篇集曆數筭章聖神之事莫不貫精
詩文𡕷出詞臣之表
𭁈阮直武永謨申仁忠郭廷保杜潤陶󰁮覃文禮為天南餘暇自號天南洞主道庵主人
又崇尚儒述振拨英才
取士之科不一而定三年大比之󰁮自帝始之其得
人之盛振古有光
文武並用各隨所長
故䏻脩政立事制禮作樂號令文章焕然可述
初帝在藩邸時𨿽自養晦及國遭大变群臣倉卒迎立
入󰱥大統帝知屯般之軰已就誅夷諒山親王又被其害慘然不楽有戚傷心咎其骨肉相残至使外人乘釁一門兄第俱被其禍
初帝不以得位為楽亦不以時當变故為憂
故一時豪傑莫不推服
諸侯驕恣相󰱥誅夷遂鍳前失内外謹嚴
置錦衣金吾二衛
神武殿前等司以親人為指揮以舅氏為檢點
又擇信厚之臣以為爪牙心膂阮復黄仁添杜熊武鄰之徒俱擐列左右
垂衣拱手天下晏然
又慮占㓂世嘗薇吾患今日不剪將何其為乃南征茶全而復其封疆西拨雅蘭而掃其巢穴
山蛮有征而威揚乎北
盆忙有征而地闢乎西
其䂓模之畧中興之功可以比肩夏少康蹈迹周宣王薄漢光唐憲於下風矣
惜其帝以女謁盛身嬰重疾
長樂皇后
久󰁏别宮帝疾大漸始得侍疾乃以陰置毒于手中潜捫瘡處帝疾始增劇矣
賛曰申仁忠等撰烝㢤聖宗丕承基緒
曆數在躬臣民徯志握符闡珍
凝命正位執中建極
法祖憲天
仁弘裕後孝篤奉先
文昭奎壁𭓇有淵源
惇典用禮遠奸親賢
爲國九經
馭臣八柄𠃔釐百工
𫳭綏兆姓文教誕敷
武功耆定山獠遁跡盆蛮㱕命
惟彼占㓂
累世為仇
擾我南鄙侵彼四州
親提虎旅髙御龍舟
闍槃
毛燎尸耐血流
茶全授首清廟献俘
萬里闢天古復讐
蠢蠢老撾挭吾聲教
帝怒爰赫師興致討
白旗一麾前戈盡倒
竹破灰飛庭犁穴掃
三垂息侵九夷通道
盛登軒世俗媲󰔄周
深仁厚澤垂四十秋
二月初一日皇太子令諭公侯伯文武官等聖父皇帝光啓中興克篤前烈在位三十八年夙夜祗勤
迺於徃年冬十一月二十七日得風腫疾
至今年春正月三十日辰時崩于寶光宮
予
𢙇慕痛切已權勾當宫中各事
内外臣民守職如故每日太早就東長安待令候有司擇日行禮
特諭卿等知之
仍僃榜文武朝參並著烏紗帽黒圓領衣進詣景門外朝時一次侯行禮如󰀩
初三日臨哭
皇太子諭朝臣曰子生三年然後免父母之𢙇
故古者居父母䘮以三年爲制
上自天子下至庶人
漢文不師古訓遺命短䘮以日易月
自是而後踵而行之
是棄典禮薄彜倫殊不足取
我國家列聖𨿽遵而行然其間
禮節未盡復古
今聖上皇帝奄棄百姓上賔于天愴鉅痛深報德罔極
卿等宜議行三年之䘮制以副予愛慕之情
大臣百官皆稽首対曰孝者治天下之大本
今殿下克遵孝道惇叙彜倫𨿽帝舜之大孝武王之達孝󰓳以尚兹臣等敢不遵行
於是定為三年之䘮
凣歛殯奠饗一循古禮
令百姓民間留長髮如䘮服百日
内若百官議衛留長髮如三年䘮服並著素縞衣居家作勞之時暫著青衣亦不抅
百日之外用青黑
衣等不得用紅綠等色
奉天府及天下軍民男女著縞素衣停婚嫁三箇月
朝臣定公伯鄭公旦等󱗫皇太子即位不𠃔初六月戊寅太保平涼侯黎志兵部上書定功伯鄭公旦西軍都督府左都督崇溪伯黎永就弘文殿奉迎皇太子即位以明年改為景統元年
初八日禁抑買并揀錢詔内府
今百姓買賣貨物及檢收納官庫諸錢擲地有聲穿緡猶得論郭少鈌自今一體收用不得苛揀拒斥
初十日諭六科御史󰱑監察曰進賢退不肖為政之大務也
是故任賢勿貳去邪勿疑唐󰔄之所以臻於变枝風旌淑别慝彰善瘅惡成周之所以致太平之治
朕即位之初任仁為政得賢迤佐治功
然慮各衙門官善惡混淆忠邪靡定儻不區處曷示勸懲尔軰司朝廷之綱紀作天
子之尔目揚清激濁職所當為
宜體朕心各遵公道
󰱥今凣内外各衙門如廉䏻忠直應奬擢者貪墨猥冗不堪任者各宜究其事實具以名聞
敢有阿徇私讐貿易貨賄󰁮措失當重憲弗原
十三日寬貸軍民賦役等事
勑㫖内外各係大市已有例額者即如前
若未有税額者不得着續税額
若乂安地方軍民諸色𩹌寡飢寒廢疾諸人間有欠食者承憲二司行下府縣官作急類取姓名具本𭛁給見貯官栗每人一百
升至豊熟時照類徵納
十六日頒御諱𨭗并皇太后諱恒
令官員吏典有科目及會試中塲鄕試中式及監生儒生生徒遭負母䘮方得守制
二十六日授陶󰁮翰淋院侍讀東閣學士楊直原為東閣校書
時天有大旱直原言乞修德以以回天变
令户部議𬢱贈銅税户以足軍用
三月初六日定輿人女納金并納蚕子税例
定鹹盐税例
十二日上諭諸王公主及公侯伯駙馬文武等甿隷徵賤之軰常依托而為奸窩臧容受之人當戒懲而嚴禁
󰱥今府衙或權貴諸家有奴婢築屋在奉天府及有田産在各處府縣者並宜標題某府某衙官奴婢某姓之家男女人
本府衙門及主𬋩監自檢察及本官奴婢方許居住
若混淆雜居一切斥去并開報奴婢姓名数目送該府縣官得憑檢察
十六日詔自今沿邉廵司官如有鈌員吏部擇
取附近地方京人有戰功得馘例應除用而服水土者銓除
二十日色旨󰱥今六科給事中監察御史鈌貟吏部擇内外由進士出身廉勤剛直有政績者擬銓職任
一年之後六科給事中公同考覈所行事具奏取旨
堪用者留任不堪用者改除别職
六科給事中不公許都御史考覈所行事具奏取旨
堪用者留任不堪用改除别聀
都御史󰱑考覈不公六科官具實紏弹
若吏部銓󰱇非
人科󰱑互相容隐者一體送問治罪
定陞調令
󰱥今在外各衙門府縣州各衙首領官有陞調者吏部移文該知衙門詳勘果有廉勤䏻幹事任内公務無廢鈌者方許陞調
夏四月十三日准期番給奉錢令
十七日申明越告令
二十六日定陞充都提典吏令
定差幹閲字令
定銓󰱇除劇任令如紹天府雷陽梁江等係是
劇任󰱥今如有鈌貟吏部擇取廉䏻剛直勤幹者銓除
二十八日定改調令
如乂安管軍管民有貫在本府縣家居接近本衙門吏部宜改調别任󰱇别貟人代除
并詔自今各處管軍管民吏部不得以貫在本處及家居接近所管地方者銓除
五月初三日講作待漏院
初太祖作待漏院于西門之外太宗仁宗仍之
聖宗於大興門外增築二連
至是特命五府差搬旗軍於大興門外
講作待漏院二連每連三間二厦
十四日禁官貟百姓不得用水晶等玉作𤦛唾等噐
定追徵女丁夏綿布税例
六月初八日禁僣用非法噐物如刻金珠漆龍鳯等禁物
秋八月初三日定除擇推官令
自今各處承司推官如有鈌貟吏部擇取各衙門官曾經二考以上廉䏻練達諳曉刑名者銓除
二十八日定𭛁軍需扈從令
九月定文武階封蔭例武階追封退一級如正一品父從一品
文階退二級如正一品父正二品之類
冬十月二十六日户部尚書鄂侑等奉從新𬢱定給俸錢例
十一月遣使如明
户科都給事中范興文翰林院校理阮德順告哀
翰林院校理潘錝范克慎阮廷俊求封
置諒山都司平陸樂墟守禦
定邊兵例
係各處沿邉旗軍父子兄弟同本社
村人散充各衛所軍至定作軍貫時照其分邉還一衛隊伍以便紏率
以黎䏻讓為殿前都檢點戅川伯黎潤為四衛提督榕湖伯朱鎮為有提點
十二月二十四日辛卯上大行皇帝尊號曰崇天廣運髙明光正至德大功聖文神武達孝淳皇帝廟號聖宗
大越史記本紀實録卷之十三終
大𧻗史記本紀實録卷之十四
黎皇朝紀
憲宗睿皇帝
諱鏳又諱暉聖宗之長子也在七年壽四十四歳而崩塟裕陵位帝天資英睿運撫隆平纔七年間而天妟然足爲守成之令主享國不永惜哉
下其母長樂聖慈皇太后阮氏諱晅宋山嘉苗外庄鄕贈太尉貞國公德忠之第二女也
先是聖宗未有繼嗣光淑皇太后嘗爲祈禱命德忠禱于佛跡山徐公庵夢至上帝前祈皇嗣
上帝曰許天禄爲阮氏子
乃抱坐前𠱾長
樂皇太后居永寧宫即有娠
及彌月夢黄龍自天而下𢒎入所居少󰟸遂生帝
光順二年辛巳八月初十日生按阮伯朋天福寺碑記長樂皇太后有黄龍入左脇之祥
云帝之生也天姿日表隆凖龍顔神釆端秀異常聖宗深奇爱之
光順三年三月冊立爲皇太子
洪德二十八年正月聖宗崩
於是即皇帝位改元大赦以誕日爲天壽聖節稱上陽洞主
後追上尊謚廟號憲宗
戊午景統元年明弘治十一年春正月十六日勑諭内外
護衛等司曰行宫之門不嚴則宮城之禁不固
如遇大駕󰥭謁山陵護衛三司㔫且號令謹𡧸勿特昇平之時而忽関防之僃
書曰有僃無患
易曰重門擊柝以待暴客此之謂也
見特㫖宣召其人日則用宣召牙牌亦有令旗銅牌
不得開闔營壁
夜則用两虎金牌亦有令旗銅牌
若無金符牙牌並不得施行
倘有不審真僞不遵勑㫖則以軍憲從事
三月初五日定徵納諸税例
係天下諸税其年徵並至末年納足不許
今年徵而明年納
勑㫖諒山衛六所旗軍稀少官吏数多
本處三司官公同量留每所各二員每衛教習博士六人餘皆省减
僃将省减姓名具題送吏部兵部調除及差擬教習别衛所
初八月甲戌聖宗淳皇帝梓宫至籃京
越二十八日甲午安塟于籃山永陵之左日昭陵
先是禮官奏請立碑刻銘以昭先帝之業於來世
帝可其奏命東閣大學士兼國子監祭酒申仁忠禮部尚書兼東閣大學士覃文禮東閣大𭓇
士劉興孝󰱇文
是日帝命女官女史十人送金枢安厝而出
放宫女数百人
遣使往四方追勘貧乏老弱在軍者繞汰之賦役工程偏重者輕减之放𤯝灾伸寃屈録失職褒有功蠲逋負寬刑罸旌節義賑孤貧擢廉絜進賢才中外大悅
帝在東宫三十六年德業日進仁孝聞於天下故初政藹有可觀
乂安順化部中羣盗並起鄰郡攻討不䏻定
帝勑所司悉去設捕兵撫諭許出首復業
帝覽户曹所上錢榖簿及詢
左右知公私儲蓄状
於是尤加意農事手勑承憲府縣官廵行勸課築堤防濬畎澮立田界以僃水旱
又命朝臣檢察之
每社置社村長一人專於農桑又率社軍農長以紏督之
外任官以事赴京及朝使自外至者必召問農榖豊斂百姓樂苦如何
其軍匠之上番者如前例六月十月分半㱕農
十六日詔内官及外官無子而假養子並照職品許蔭克如所生子
定保󰁮總兵例
詔曰總兵之官一方重寄不可委非其
人
繼今總兵有闕許科󰱑等官保󰱇各衙門官有膽畧𭓇𧥾資望才幹廉勤者爲之
敢有徇私妄保昏猥懦劣者罪加常律
定納生絲税例從鄭值之議也
以楊直原爲吏科都給事中優加廉絜季俸钱
夏四月初五日勑諭典吏綠事克軍得赦應克在外衙門吏
情輕者克善地稍寬情重者克邉遠瘴瘧
十九日海陽等處賛治承宣使司參政武睿等上奏爲陳言鄕試日期事臣等奉查上年鄕試事例八月初八
日入第一塲十九日入第二塲二十五日入第三塲九月初一日入第肆塲
奉此臣等窃照今年八月當鄕試期本月初十日恭遇天壽聖節
如本月初八日武睿及憲司等員並已入鄕試塲到初十日再出本衙門行禮則試事不謹於試塲中設立香案行禮則禮文不僃
伏乞今年鄕試展出本月十二日入第一塲二十日入第二塲二十九日入第三塲九月初六日入第四塲
如此一以伸臣子慶祝君上之情一以嚴朝
廷設科取士之意
上從之
五月二十四日定追徵女丁夏綿布税例
秋七月十五日御史󰱑都御史郭有嚴奏力勇武士典吏軍色諸人捉得劫人并惡逆賊黨例有出身者吏部照如出身例除用若例無出身者並授散職如令
逆人黄翕件伏誅
八月二十二日勑諭刑部廷尉司及内外勘理獄訟等官曰刑獄之用民命所懸得其道則民恊于中失其道則民受其害
故易象深懲於滯獄書經務要於蔽囚
訊鞠理
央之間𡸈可容扵遲緩哉󰱥今以後刑部廷尉司及内外勘理獄訟等官凡諸訟情疑難者並依期勘完
敢有淹滯逾期每歳季許該及刑部提刑監察御史清刑憲察使司檢察糾奏如律罪之
如徇情容縱不䏻檢󰁮者許本人具告御史󰱑堂上官及體察舍人得實具奏治罪
前項官員不䏻爲理許被害人具實奏聞如律罪之
新置廣南都司升華思義𢙇仁三衛諸所號
冬十月二十一日禮部上書武有等言太官署
厨人應務猶有迯亡
太官署厨人視工部馴象事務畧同而工部馴象每至六月十月已得奉命回農務而厨人未得以爲未均
爲此伏乞海陽山南三江京北四處承宣使司類取該内當農人添補厨人如前番例人数以便應務
每至六月十月一體分回農務如工部馴象以均劳逸󰱃可革厨人迯亡之弊
上從之
十一月初八日帝遣陪臣阮觀賢范盛黎俊茂等如明歳貢
二十日勑㫖海陽山南三江京北四處承
司農𨻶時責令府縣官督押社民丁夫搬運本縣官粟每承司一萬二千五百石赴京投納天會庫檢收貯在前留空庫四連
若清華乂安順化太原諒山興化宣光等處承司官粟並宜如前收貯本處以實邉防
二十月初十日勑㫖󰱥今内外各衙門長官考課該内衛所府縣等聀宜詳勘實歷任事蹟
尽心撫恤軍民爱慕納税例無欠少者方考稱聀如例陞賞
若攪擾誅求徇私生弊雖告𭛁無有實跡而奸貪眾所共
知并𬋩内迯亡数多並考不稱職
擇首領令
詔曰首領之職𭁈長官得以相抗衡得以争可否不特查寫府衛之簿牒所以糾󰁮将校之奸非
宜公以守法正以率物
間有廉潔稱職如武伏龍范如裕武世好軰既行旌賞以勸後來
今居是職者不䏻見𦎍思齊反事效尤互相容隱習以成風
甚則同流合汚奴顔婢膝長奸作弊不可勝言旌别賢否勸懲無由
自今在内六科在外憲司凡首領從公甄别󰰽爲廉潔守法者
󰰽爲貪冗徇貨者悉以名聞送該道監察御史審覈僃奏施行
敢有徇於親讐溺於財貨󰁮錯失當及容縱無言許六科官一體糾奏
己未二年明弘治十二年
春正月二十日定納大集差餘錢日期
令在内衙門十五箇日海陽山南三江京北二十五箇日清華安拜諒山太原宣光興化一箇月乂安髙平順化一箇月十五箇日廣南二箇月
並依日期授納
户部檢收足数如例
勑㫖諭天下内外官員軍色等立武之名在於
有常脩政之方貴乎革弊
故三畧重以将統眾之柄六韜垂信賞公罰之文
夷攷徵言足爲明鑑
我國家利民之力定國之䂓内外府衛之兵要弘立制大小匠工之軰尤重課功
懲貪墨者訓勑孔昭奬廉勸者典章悉僃
諄諄乎箠楚鞭笞之戒汲汲乎苞苴䦕節之防
夫何當職之具僚不顧朝廷之成憲
體國忘家者少瘝官曠職者多舍富移貧罔悛舊惡貪財黷貨尚踵前非
或瘠人肥己之是崇或徇色酖酒之弗戢或假
上進而思行脧削或因下嫁而肆作侵漁或以請托蔽影爲良圖遐遺邦禁或以要索鞭笞爲得討遑恤人窮
軍政󰔦墮莫斯爲甚
朕光臨寶位思革弊風欲寘嚴刑以清初政
慮夫以刑罰而懲奸惡者輔治之具以口舌而代斧鉞者御下之仁
特布新條求祛舊習
倘䏻體此朕意無從匪彜則懋賞以旌之狃乎故態弗咱訓言則重罰以束之
禍福無門各宜慎檡
耕籍田
二月十七日勑㫖諭太保崇溪侯黎永都檢點
贑川侯黎能讓等昨得卿等上奏深爲宗社大計懇請建立皇儲朕甚嘉焉
第一皇子洵好服女衣毒藥母氏第二皇子濬幼而不德恐弗克堪第三皇子㵮雅嗜詩書夙󰦛孝敬朕親撫育今已長成󰠣自公心隆以震噐殊非棄長立少盖爲天下檡君
然東宫正殿朕猶居之宜扵殿側繕作新宫并建儲冊宣儀禮節文其令有司檡日行之
申明禁戢盤饌奢侈事
三月初二日行禫祭禮于聖宗是日除服
夏四月勑諭禮部尚書武有等人才國家之元氣
元氣壮則治道隆
科目仕官之正途正途開則真儒出
故古者以大比求俊髦必嚴設棘之䂓謹糊名之典傳義有禁易書有制盖所以󱗝繋姦萌彙征𦎍類以資天下無󰠃之用
我祖宗取士之法倣古而行於今宏摹至詳且僃
然法立寝久弊隨以生常才濫入於󰱇中實𭓇或遺於度外翻騰物議未愜士心
朕光御洪圖丕昭公道󰦛崇茂實欲回淳樸之風屏黜浮華思革
澆漓之習
濟濟兹登於賢哲明明盍致於関防
中行各條具列于后凡二十條其一試塲務要廣闊中分四區各以踈籬限之及作塲内四隅各一栈至入塲日用内臣校尉各一員在栈上瞭望
會試天下󰁮人
時應󰁮者五千餘人
上曰法禁不嚴則無以杜僥習沙汰不精則無以得實才
仍許儀曹定其試法邇臣申其試題刊降房次區
分廵綽亦以日更
考官許以親避
合格者得五十五名
五月十九日詔繼今豊年
大熟禾榖倍收各處承宣使司行下該内府縣州官責令農長村長宜用心訓飭本社人各宜蓄積以致豊富不得奢侈妄用以糜費
大旱
禱雨于太廟暑盛
二十九日勑㫖傅刑部今日太廟猶禱雨且緩决仗罪囚并録今月仗罪囚情來急急奉行
是月以楊直原爲奉天府尹
六月十九日沙汰各吏勑吏部尚書陳瑾等倚法侵漁吏之弊習也以時沙汰國之常經也
曩者吏󰱇不公吏途太冗
或僥倖一藝即得填充
或属托多端希求津要通納賄賂躐等出身
間有不䏻草藁奏章唯出錢以雇人者
亦不能謄録簿籍唯羅網以執爨者
膏肓之病歳月既滋
欲治教回淳而群小路塞不可得也
爾當移文天下各處内外各衙門三月以裏該官具奏其人廉正公清其人姦冗迷訥及老疾劣弱一體徵還如令汰出
又󰱇良家子弟社長端供死罪方許入試者填充
二十六日勑㫖󰱥今廣南地方軍民捕得公象許投告三司公同勘實象
一隻即三十五人以上許二十爲首捕二十爲從捕各具本諭賞有差
秋七月初五日勑諭官員百姓等世道隆汚係乎風俗風俗嬍惡係乎氣数
易曰君子以居賢德善俗
書曰弘敷五教式和民則
詩曰其儀不忒正是四國
禮曰齊八政以防滔一道德以同俗
聖經垂訓炳匕足徵
古昔帝王御曆膺圖撫己󰖶物莫不迪兹先務也
我太祖髙皇帝輯寕家󰘊肇修人紀
太宗文皇帝懋昭天憲篤叙民
彜
聖宗淳皇帝敷賁前功和淪大化神傳聖󰱥矩襲䂓重
仁心仁聞洋溢乎華夏善政善教漸被于際蟠
兆民孚嘉靖之休億載衍登宏之盛
朕尊臨寶位祗紹先献
躬孝敬以端建極之原首綱常而闡敷言之訓
上行下效既式底於咸寕長治久安欲永躋於丕績
特申條約用列左方故諭
初九日殿試
策問以人才王政
命北軍都督府左都督華林侯鄭遜吏部尚書陳瑾提調刑部尚書丁逋剛監試東閣𭓇士阮保翰
林院侍講參掌翰林院事黎彦俊讀卷
賜第一甲杜履謙梁得朋阮克儉三名進士及第第二甲黄徵阮恒等二十四名進士出身第三甲陳伯良黎緒等二十八名同進士出身凣五十五名
十六日上御敬天殿鴻矑傳唱名禮部引黄榜揭于東華門外
十二日天壽聖節停差列校畋獵
二十五日御史󰱑都御史郭有嚴奏賞罰予奪帝王厲世之權
賞當其功則人人皆勸罰當其罪則人人皆懲
是故賞罰之間當盡至公
之道
今陛下清明初政總攬化權進賢退奸天下之人莫不景仰休風欣觀盛治
然臣窃見前年征山夷占城琉球老撾之時精󰱇効力各衛軍旗有膂力者先登得馘除用未盡
及被󰱇汰退充五府軍𭁈無得馘同無有分别
伏乞効四衛得馘軍旗被汰退充府軍者兵部類奏置爲効力四另隊如神武另隊例以爲戦士有功之勸
又力勇武士吏典軍色之人捕得劫人并惡逆賊黨諸人有例應得出身者有例不得出
身者若一槩議賞則重輕之間無有甄别
伏乞今捕得劫并逆惡人例有出身者吏部照如出身例除用例無出身並授散職如令
如此則爵賞輕重處置適宜而人人和勸矣
臣等又窃見轝人犯盗劫奸㓙等事刑部案律流罪不再𭛁去狃習玩法無所忌惮
或恣行奸惡報復舊讐良善之人多受其害
繼今轝人初犯流罪或墨徒兵南軍者再還轝人如令
若不䏻懲創故意再犯則應送流州所者一切𭛁去󰱃吏奸惡之
人知所畏惧而不敢肆其㓙暴矣
上從之
八月初九日詔繼今上自親王下及百姓並不得娶占城人爲妻以厚風俗
從户科都給事中武禄之奏也
十二日勑㫖良民進粟受官許范泰奏勑勘是良善人一如前例若惡逆盗劫教唆豪横倡優及彼子孫並不許受官
十四日工部尚書陳保上奏
聖㫖各衙門及百姓𮞏本並於南薰門外跪進接授如前
二十日工部尚書陳保奏再議革軍所吏作弊事
二
十二日兵部尚書阮逢時等奏議宣光别所罪囚事
重修𫢋跡山天福寺并立碑
咱皇太后父貞國公阮德忠之嘱也
九月初六日置乂安順化守禦所
初九日詔繼今捉得迯囚之人罪未至死倣如前捕盗例議賞罪至死倣如前捕劫例議賞
錦衣衛都指揮使司都指揮使掌衛事兼知豊祜堂丁覩等再奉議定力勇武士考較武藝中不中賞罰例
十九日勑㫖禮部出榜接明使咱百官並著鞋󰔣
冬十月以後
係隆冬百官著羅紵絲衣以順時候停著沙衣
二十九日禮部奏爲常朝服事嘗謂乾坤衣裳之制取象甚明夏冬葛裘之宜對時爲順
公侯伯駙馬文武護衛等繼今常朝衣服自十月以後著紵絲羅衣二月以後方著紗衣如遇風雨日著紗綿布衣以順時候
三十月兵部尚書阮逢時奏繼今力勇武士重疾回本貫療治十箇日疾愈投告兵部㸔具本送中官科󰱑等官再公同驗實身才壮健奏還本衛司力勇武
士不然充殿前軍
上從之
冬十月初七日召進士杜履謙等入應制命作五王帳記
梁得朋優等阮貴雅落韻出爲附翼縣知縣
申明常朝衣服
詔公侯伯駙馬等貴官髙品及護衛官十月十五日各官職品期每月初一日常朝衣並著紵絲羅衣如遇風雨日并直日在本衙並許著紗布麻布紗衣不拘
又詔繼今係國忌日許著紗布不得著羅綺綵衣補子用暗織成不得用五綵
詔自今公侯伯駙
馬文武三品以上公服幞頭用黑紗趐稍長大於文武官不得用楊棠樣飾合趐
若百官仍舊樣
二十一日定考課
勑諭吏部尚書陳瑾吏科都給事中黎嵩等爵賞乃厲世之柄考課實計吏之方
黜陟󰁏明󰔄舜所以凝󰱃績綜核名實漢宣所以致中興
盖在上既神皷舞之機則爲下必厲進修之志
不公好惡曷以勸懲我國家󰏲古建官任人共政
󰱇󰁮之權公而明考課之條詳又僃
云胡百執視作虚文長官罔辨賢
愚例分善最該可寕喻可否槩以廉能
銓曹例執於權衡吏科間罕於駁正
勤勞盡瘁積年方得陞除瑣碌偷奸指日亦𫎇進秩
官途冗濫職此之由
兹當莅祚之初尤切更絃之治
宜如事例諭爾知之繼今内外文武官員任满九年無賍犯應得考課者該考覆官遵如前例詳如審實
其員有材幹能應務果非碌碌庸常旅進退者方許考爲稱職陞賞如例
若其員雖任满九年無賍犯而其人無有材能因人成事不得考課陞賞
及怠慢惰
愚如珍羙局局副阮牢之類輕貶重降
考覆官敢有徇情妄考吏部考覆不明吏科審駁不當一體送刑部如律治罪
二十七日勑清華承司送勘各處開墾挈民家良善許居住
御史󰱑都御史郭有嚴奏御史衙門體察吏不敷乞添充以便體察從之
十一月十六日詔自今廣南不得窃掠蛮民買賣私奴婢違者許憲司糾󰁮治罪
勑㫖另置廷尉司
先是洪德年間例廷尉司属錦衣衛天子詔凣犯重情疑獄奉
鞠勘問
至是不令属錦衣衛仍置指揮使司指揮同知指揮僉事各一員並用儒臣於是另置檡文臣重職的當爲之
令馴象各衛練象陣于講武庭并制馴象差󰰻旗軍構作瓦厩以中城軍人守㸔以省遜番構作草舍之費
作宫墻内粟庫凣二十連
勑㫖各衛軍司所軍匠凡有營造溱作各務如有内府武庫祠宇寺觀之類其該衛司所官及督押員人敢有箠背要索錢財及賣放作弊六科監察御史憲司及錦
衣舍人體察檢󰁮治罪
十二月初六日辛卯帝遣太保棠溪伯黎永中軍都督府左都督殿前都檢點司都檢點榕湖伯黎闌賫金冊寶章立皇子㵮音淳爲皇太子
十五日庚子明遣行人司行人徐鈺来諭祭聖宗皇帝
十七日壬寅明遣正使司經局洗馬兼翰林院侍講梁儲副使兵科都給事中王縝來賫冊封帝爲安南國王
先是本月初九日帝命兵部尚書贑川伯黎能讓少保鄭公旦刑部左侍郎阮克恭錦衣衛
都指揮兼事知廷尉司使范勉鄰東閣校書范智謙大理少卿劉肅清華道監察御史武達道通事武仁脩阮欽范瑾徃界首駙馬都尉陳珪刑部有侍郎裴原道工部右侍郎黎岳刑科都給事中阮保珪徃壽昌驛北軍都督府左都督華林伯鄭季述工部右侍郎阮僴吏科都給事中黎嵩海陽承宣參議阮漢廷徃市橋驛南軍都督府左都督駙馬都尉臨淮伯黎達昭户部右侍郎陳崇頴御史󰱑僉都御史黄沆安邦
道監察御史鄭葵徃吕瑰驛應接梁儲徐鈺等循故事也
二十三日梁儲王縝徐鈺等並至市橋驛
是日帝命東閣大𭓇士覃文禮𭓇士阮仁浹裴甄等就市橋驛𭁈梁儲等議禮
二十四日徐鈺𭛁自市橋驛就吕瑰驛帝御小光舟詣驛迎接
帝還宫儲出驛門外望送語裴甄曰今日仰見國王年長真聖人相真長壽相實天南生靈之福
何其博𭓇應事捷敏之速称嘆不已
二十五日徐鈺𭛁自吕瑰驛至盛烈津下船
帝詣瓊
雲殿接見
上先還宫
徐鈺就勤政殿致祭聖宗皇帝
禮畢帝𭁈徐鈺行相見禮仍命百官送出使舘
二十七日梁儲等至敬天殿行開讀詔書禮
其畧云奉天承運皇帝若曰我皇明君臨萬國統御群方声教誕敷普率漸暨
爾安南爲國界在南陲作我藩屏咸称秉禮蔚有華風
故國王灝恪勤貢職保民安社垂四十年今属告終國統宜嗣
世子鏳德惟出類眾所㱕心貢表請封意專辝懇
特遣儲等持節封爲安南國王
於
戱崇德象賢義無間於遠近繼志述事心勿替於始終
尚祈國中耆舊臣僚同寅恊恭以称朕𢙇來之德
故下詔示使之知悉
舊禮儀註無上香無舞蹈山呼
至是儲縝等送儀註有之
帝不從各報儲等遵如舊例
禮畢帝詣勤政殿行相見禮仍命百官送儲等出使舘
二十九日梁儲病帝親詣舘視儲疾儲出見
是日帝宴儲等于勤政殿并賜金銀絲絹各有差儲等並不受固辝㱕國
帝作詩以餞之
立景統二年己未科
進士題名碑于太𭓇門
庚申三年明弘治十三年
春正月二十五日帝遣使如明
刑部左侍郎阮維貞禮科都給事中黎蘭馨尚寶少卿阮儒宗等謝致祭東閣𭓇士刘興孝翰林院侍書兼秀林局司訓杜絪通事司丞裴端教謝冊封并求冠服
以郭有嚴爲太常寺卿
二十七日户部尚書鄭季遵奏議大集軍期差餘本月以裏納足
清華乂安等處及四承宣各衙門一箇月十日順化處各衙門一月十五
箇日廣南處各衙門二月以裏足
並依期投状
户部度支同錦衣户科撿收
二十八日以陶舜爲户部尚書兼知崇文舘秀林局
二月初六日定追賍罰錢日其令
十一日承制鄧俊傳奉詔舍生會試中三塲并𮞏年累中塲如訓導有缺者國子監官端保有德行儀表堪爲人師者送吏部銓除
夏四月初七日定撿㸔税物濫匿還他令
勑㫖繼今木條船庫厰塲門外公同檢驗
合例者曳
入檢收公同置簿不合例者将入公同檢收置簿
其濫匿一切還他
以楊直原陞爲都廷尉
初直原爲府尹弹壓豪強權貴爲之歛手
黎廣度保有政術剛毅可陞廷尉故有是命
貶東各校書吳焕充本府軍坐以朝事𭁈外人言也
後辛酉科鄕試中叄塲不𭁈入肆塲
勑㫖繼今凡有構作脩理各務當先時預定工程財物等件一一僃足量其輕重緩急漸次營爲不可一日同作以舒人力
户部左侍郎阮
德廣上言太祖髙皇帝起義之初将臣士伍同心戮力
将臣有大勳勞並已有封謚追贈有子孫苗裔同得承蔭叙用
士伍亦預勳勞雖賜勑命羙文已受各衛将軍而子孫猶多屈在軍伍未得承蔭
臣恐勸功之典未盡󰁮也
今陛下光登寶位德廣乾坤係從軍得馘許除用雖引󰱇不取猶授正官况開國士伍間䦕百戦凣十餘年已有功勞忍使不追贈子孫不承蔭何以爲人臣之勸
今臣伏乞順天年已有功勞衹受勑
命羙文許子孫投告該官勘實明白僃将姓名具奏送吏部加贈一級
有子孫苗裔不識字者考充錦衣衛俊士䏻讀書識字考充崇文舘𭓇生如功臣例
上以伸聖神山河𢃄礪之盟下以篤功臣𭁈國咸休之慶也
上從之仍勑㫖順天年開國有羙文勑命自三品以上見󰱐子孫已充軍伍各色許本人投告
兵部勘實軍伍者充錦衣衛俊士䏻讀書者充崇文舘儒生三品以下充羽林神臂等衛
秋八月十五日御製觀稼亭中秋玩月詩十五韻命東閣大𭓇士阮仁浹黎彦俊黎茂賞阮冲慤翰林院侍書阮孫蔑東閣校書鄧從矩鄧鳴謙梁得朋翰林院校理阮垣武珠校討阮敏等奉賡
詔繼今匠人有缺至󰱇壮時取黄丁諳曉各藝社庄之人填充
停差人徃各處分擇諳曉各藝充匠
冬十月二十五日阮端奏言社長勤於訓飭善俗興行堪雜流官本縣州官勘實呈承憲二司
勾取本社及附近各社社長勘實具奏旌賞
砌東邉墻
定冠帽制
令禮部僃榜諸王公侯伯駙馬内外文武百官儒吏軍色民人等照所用冠服制樣遵行
構作庫廊及親王公主府
辛酉四年明弘治十四年
春正月朔幸西京禁扈從官不得使旗軍装載妻子女妓隨行縱情肆欲
詔𬋩軍匠官督押公務或有怠惰欠缺應𭛁落告所犯如法懲治不得以大杖手足磚塊木椎親自痛打
違者如律治罪
以楊直原爲工部
右侍郎
初二日校定扈從留守事例凡七條
夏四月朔詔轝人女丁前頒賜掖庭并公主等止許本人正身若生得子孫並送官
五月二十四日詔繼今每年至󰱇壮時其社有貧乏人不限公田私田社長預先保結端供府縣官覆勘開在貧乏項准饒
秋七月二十九日詔繼今各處承憲二司官詳訪府縣等官所行功過每至歳終定爲上中下考
其人爱恤下民庶勤政績者爲上考爱恤下
民徵科不擾公事無缺者爲中考其人碌碌旅進旅退者爲下考
承憲府縣州等吏其人有廉䏻勤敏者爲中等其人鄙猥不勤者爲下等
並類取姓名許註事跡具本送吏部收照
官員通併前满考九年如課例黜陟施行
吏典满年限中等多者許照例陞充
官吏果有污冗奸怠賍賄實跡者送吏部勘實如例治罪
承憲官果有恩怨賄賂類奏不公以致善惡混淆功過失實科󰱑等官體實劾奏送問
其御史󰱑官亦詳訪
各處承憲功過每至年終定爲上中下考類奏並如承憲官類奏府縣州等官例施行
詔各府縣等官有田土猶荒前已給通告人耕種納税如例
若貧乏之人前已挚家占射開墾别府縣荒閉田土例得傳子若孫耕種者
許告勘官移告本縣社擇得妻妾正身呈勘官僃類囚人及妻妾姓名交付其人妻妾送囚官領去
是日又命定儒吏除用令
詔華文𭓇生儒生按吏監生各衙門都吏已經󰱇取吏都查實𮞏年
會試中塲多者先除少者後除
若無中會試塲年深者先除浅者後除不得如前閲󰱇身材行次一槩混除
違者抵罪
九月朔大雨漲溢城中
󰱇壮充軍
定人丁差賦令
諸不具人丁不能生理並饒差賦能生理徵身税半分
冬十一月十六日帝遣吏部左侍郎阮郁東閣校書丁󱴏翰林院侍書兼秀林局司訓鄧鳴謙如明歳貢
二十六日兵部尚書阮弘碩奏轝人捕得盗劫應陞賞次者並如各衙門應差捕得
盗劫例陞充宣達局局人
再能捕得盗劫者倣如衙門都吏捕得盗劫者少賞資不得陞充
該捕壮士既不得陞充則賞資准在衙門吏不减
從之
十二月二十五日勑㫖定鄕試事務施行
一繼今鄕試時各處社長端保本社士人除秀林生徒外其軍色民人果是良家子弟有行撿𭓇問能属文僃肆塲者亦許端保
若興化安邦宣光諒山四處士人僃叁塲亦許入試
大社二十人中社十五人小社十人
其社習𭓇少者不
拘此例
社長類取姓名本府縣州逐一覆實
諳寫士人一塲中者承憲二司如例考試
若其社長端供不實府縣州考覈不明致士人入試時猶雜冗不成文理并爲親戚子弟嘱托者該科󰱑差人體訪得實一體送問治罪
一繼今士人入試時提調監試等官責令撿󰁮監官公同搜撿塲中或有藏詩書事實等跡一切察覔
至士人入試塲時自於門外詳加撿察
若其抄爲事實等文義𢙇挾并代試者即捉正身送問
前項
犯人充本府軍三年終不得入塲
彌封監不明以貶降罪之
承憲二司一體公同撿察方許入塲考試
若其人標試奸跡者拘留正身舉奏送問
承憲官敢違容奸作弊該科󰱑及差人體訪得實一體送問治罪
一繼今官員見任别處承司并儒生典吏遇上番或留京城應務等項情願應試者本人投告
覈實已能行文僃肆塲者方許給回本貫應試不得如前給所保承司并奉天應試
違者送問治罪
一繼今吏典鄕試中
式者充國子監留𭓇
一繼今鄕試入塲監生生徒守制在家並就本府報名點目欠者該官具奏充本府軍
𢫔入試塲外門及代試以徒罪罪之終身不得入試塲叙用
若社長認靣時見奸同情容縱致代試入塲中有告捉者充本府軍三項等
是歳奉天火灾
令京人迯漂出首過回藩鎮役
壬戌五年明弘治十五年
春正月初三日勑㫖一繼今各處縣州官行下各社長凣本社軍人匠局各色
等役将至大集軍期上番先行督責令戒
或彼盡去期番或做工未满期日而先迯回即󰠃究詰問責令端供明白番是頑怠及期番做者許告縣州官󰁮奏送該部治罪
一繼今各衛司所有迯亡復業及老疾民人每至上番如前令銷差輕務若壮健者如有得病應務不得許本伍亦可納錢不得奸詐托病
以刑部右侍郎揚直原爲兵部左侍郎阮觀賢爲刑部右侍郎
二月會試天下󰁮人
應試者五千人取陳翼等
六十一人
吏部以其名聞
上親策問以帝王理天下
命南軍都督府左都督駙馬都尉臨淮伯黎達昭户部尚書武有提調兵部左侍郎揚直原御史󰱑僉都御史裴昌澤監試禮部尚書左春坊右諭德兼東閣大𭓇士覃文禮禮部尚書兼翰林院侍讀掌翰林院事阮保禮部左侍郎兼東閣𭓇士黎彦俊國子監祭酒何公程司業黄培太常寺卿嚴琳進讀試卷
上覧賜第一甲黎益沐水棠縣清朗人前爲道士及中第帝命宣制詞先捧香火爐烈爛其手不之󰔻
黎𡺄阮文泰等三人進士及第第二甲阮景演黎仁濟等二十四人進士出身第三甲范謙柄阮茂等三十四人同進士出身
上御敬天殿
鴻矑傳唱第
𮞏年黄榜揭于東華門外至是命禮部捧出皷樂前導掛張太𭓇門
黄榜張太𭓇門自此始
三月󰱇黄丁
詔各坊社冊有丁男自景統四年籍十一歳今年𮞏至十二歳及漏籍黄丁身材壮健長大四尺以上社長類名送本處三司及奉天府至農隙時閲󰱇
夏四月十八日刑部左侍郎阮觀賢上言臣欽奉勑㫖繼今軍匠色例得放回農務者五六月十月十一月番並得分半㱕農不得間分秋夏
奉此阮觀賢窃照上年六月十月番五刑司獄卒並停勾訟今五月十一月番軍匠軍色人分㱕農而五刑司獄所獄卒暫勾訟未奉該及
臣謹具奏聞伏望聖訓
從之
二十日勑㫖六部尚書侍郎御史󰱑東各翰林六寺六科承宣使憲察使等職有缺吏部具奏取㫖施行
六月十二日杜絪奉北使回以爲東閣校書兼秀林局司訓
秋八月十九日以杜絪爲禮部右侍郎
冬十一月以楊直原爲禮部左侍郎
十二月初五日擬󰱇府衛司所官以上
五府都督都撿點還督指揮使都總兵使如有缺員吏部具奏取㫖施行
一衛所總知缺一員例取𬋩領二員𬋩領缺一員例取武尉三員󰱇取一
吏部頻取姓名職色無過犯具奏
内任内府引󰱇外任指
揮翰林公同都承憲三司󰱇取僃奏銓除
十八日遣太常寺卿郭有嚴監察御史阮秉和给事中陳茂材如明謝賜冠服
時明國皇后見我國使至差官收取函箱領入内殿討取異香
郭有嚴原有所買龍衮禁物貯在箱内恐明國檢得責之乃作戒本部榜文收取異香上進
其文曰匹夫𢙇璧麟經貽黷貨之譏胡賈藏珠馬史示輕生之戒
故叩闔呈垠者嘉忠純之可尚而進芹献曝者雖微小而可称
歷歷薰蕕昭昭黾
鑑
照得本部使等率自下方之遠來觀上國之光
萬里梯航跋涉寕辝於海島九霄日月瞻依快覩於天顔
趍清明文物於󰔄朝覩禮樂衣冠之周制
尊親在念報答無階
凣其随身貨財𡸈宜糊心爱惜
其有奇南異香一合呈付差官揀裁進入
明主見其文謂三代人才命太監陳寬傳出閣老李東陽等㸔
奏云是他一片忠誠宜加優賞以示激勸
因問左右他在國何官
左右以都御史對
明主乃賜宴殿上賜大紅獬豸織
金胷背紵絲等物
有嚴因上表称謝云臣窃惟天地𭛁育萬物雖萌芽根荄猶感生生化化之仁
帝王撫綏兆邦雖絶徼󰠃氓猶仰蕩蕩平平之道
今臣沗因夏貢近望堯雲仰天日於長安瞻依正切厠衣冠於王會欣幸良多
𡸈圖微遠之餘疊荷寵光之賜
章身有耀品釆孔揚命服匪領豸文生色
顧惟草木孤根之陋尤感乾坤大造之恩
臣不勝仰戴銘佣之至敬祝皇帝萬萬歳壽𭁈天齊年率土臣民均樂雍熙之治庶
邦大小永孚漸被之休
是臣之所深願望也
丙午建王鑌薨
輟朝三日賜謚貞靖
詔繼今乂安建安馴象等衛所作商船二艘以便載粟
阮榮等奉勑㫖光順洪德年間内臣出外擄到人家者斬
停常川舍人󰱇取髙大充錦衣衛舍人卑小充外直舍人
癸亥六年明弘治十六年
春正月旱
初八日勑諭清華賛治承宣使司參議楊靜等吾於農務尤且留意爾牧兵民固當盡力
省循無怠畜洩以時
兹惟
善政永保圖功
書曰有僃無患此之謂也
除已具奏外其方暵潦須先預僃隄防種稼事
彼縣州官視秦楚肥瘠恝然
予每差内臣徃省南𤱈或田𤱈卑塌或阡陌荒蕪或土堆有缺或翻鵝害苗
纔至数朝斷不可久暑未数日殆甚告乾皆由分󰪽之任不得其才扞制之方靡良其策
嗚呼汝等以衣冠之羙俸禄之富爲潤屋之貲耶抑莅天之功耶吾一身恐惧之勤而爲爾優游之悅
况今年值運下元遭逢末刼
玄樞經云冬
至得壬地赤千里
地母經云癸亥之年雨水太多修築之術将不勤乎汝宜作急部内江䦕水車小溪大路其二箇月以裡
爾親來檢閲
完好者置爲考上課築漏者編爲不称職許題以聞定行黜陟
尔等無情不督責至霖雨田禾淹湿詰得其實一體送問
初九日郭有嚴等使明将還陛辝
明帝遣西夷都督大通事錦衣衛都指揮使楊琮等宜傳聖㫖賜郭有嚴大紅骨朶雲織金獬豸紵絲四疋熟絲三疋
并兵部尚書曾
鎰等奉抄送聖㫖另給郭有嚴馬船一艘欽此
郭有嚴謝恩詩云曾因國事貢珍封藻宴叨陪玉陛中豸彩以章三品服鷁舟再駕八荒風詩辝笑乏寬如海酒力那堪飲似虹福壽擬同周雅祝升恒日月照臨公
二月十七日禮部尚書武有奏言每至大集軍期投納差餘并老疾等錢即僃來開所納前項員人姓名及實錢数人数送户部照收
大旱
夏四月彗星出東方
禮部左侍郎楊直原奏
築蘇瀝江邉上自札橋社下至贑川社防水旱以利農并開安福渠下至上福渠處以󰱉民田
五月初五日頒題扇詩御製警之云星火昏中夜蓬芒出壁東荆方當大水衛地恐興戎循省尤臨理推占謾異同
秋八月御史󰱑官奏翰林官肄業怠慢宜諭罰之
九月初十日大火東市燒盡庯舍
冬十二月初八日以禮部左侍郎楊直原兼翰林院事
是歳前大旱後大水傘圓三島山崩
甲子七年六月以後肃宗明弘治十七年
泰貞元年
春正月詔繼今宫墻内加脩理各務定構作廊廟并廨宇舍
二月幸西京
夏四月帝由徃幸籃山
車駕還宫不豫
五月二十三日帝以女謁盛嬰重疾大漸乃遺命皇太子嗣位
二十四日帝崩于圖治殿
初帝作上陽鑑治圖治長生之殿燕寢之處讀書齋生之殿
乃在九重之内作流盃殿
引水至堂曰流盃󰱑
前稱上陽洞主生皇子六長子安王洵第二威穆帝濬第三嗣皇㵮第四通王溶第
五明王治第六思王養
六月初六日中軍都督府左都督屏山侯黎廣度南軍都督府左都督駙馬都尉臨淮伯黎達昭暨駙馬五府六部東閣翰林院六寺科󰉟等官詣皇極殿奉皇太子㵮即位
大赦
改元以是年爲泰貞元年
賛曰憲宗好文守成節用慎罰脩政任賢敬天勤民亦賢主也
享國不久惜哉武瓊賛曰帝天資日表隆凖龍顔神采異常
聖宗奇愛之
尤聰明睿智髙出物表而仁慈温和不爲嚴毅
常朝退引士大夫詢訪得失假以辝色導之使言
達下情决壅蔽
臣下過失薄示戒責不忍輟加笞辱有所措置從容閒暇未嘗大聲以色而天下亹亹從化
每言聖祖肇造區夏皇父内脩外攘䂓模已定吾無事乎更張惟遵守成憲充擴而光大之以宣昭我祖考之德而已肃宗欽皇帝諱㵮又諱󰥙憲宗之第三子也在位未期年壽十七歳而崩葬敬陵
帝篤志好𭓇親賢樂善足爲承平之良主不幸早殁惜哉其母荘順皇太后阮氏諱環天施平陵人也
以洪德十九年八月初一日而生帝
景統二年三月立爲皇太子
及憲宗崩遂即皇帝位改元泰貞以生日爲天明聖節稱嗣皇後追上尊謚廟號肅宗
帝既即位稱嗣皇告天地宗廟
尊祖母長樂皇太后爲太皇太后
秋七月郭有嚴等奉使還自明
八月初一日
以生日爲天明聖節
是月有長星見西北
九月初八日奉寶冊上大行皇帝尊謚曰體天凝道懋德至仁昭文紹武宣哲欽聖彰孝睿皇帝廟號憲宗
母貴妃爲荘順明懿皇太后
逆人段世儂等伏誅
時世儂反於髙平捕獲之及其黨五百餘人皆伏誅
冬十月十八日甲辰憲宗皇帝梓宫𭛁引回西京
十一月初八日遷塟裕陵
禮官按故事奏請立碑
帝可其奏乃命文臣阮仁浹范盛程志
森等󰱇碑文
遣使如明
吏部左侍郎鄧讚撿討屈瓊玖户科都給事中刘光輔等歳貢兵部右侍郎阮鄰監察御史阮敬嚴等告哀禮部右侍郎阮寶珪東閣校書陳曰良校理武珠等求封
是月初八日帝弗豫
初帝即位出囚人放宫女停不急之務减偏重之役抑貢献省力役任勳舊攢威權抑戒外戚发篤親藩凡經綸大經建立大本無所不用其極
天下臣民皆拭目以觀初政以爲成康文景
復見於今日
十二月初六日壬戌帝勑諭朝臣屏山侯黎廣度贑川伯黎能讓及文武臣僚等朕疾未痊慮付托重寄恐有未堪
先皇帝第二子濬賢明仁孝可嗣正統以承祖宗以撫臣民
大臣百官盡其忠貞以輔成大業棊親王僣于天位天下共誅之
初七日癸亥帝疾大漸八日甲子崩于皇極殿遺詔百官䘮服一循古禮
十八日甲戌中軍都督府左都督屏山侯黎廣度宗人令叙恩使黎能讓
暨公侯伯駙馬都尉五府六部御史󰱑東閣翰林六寺六科提刑十三道等官詣興明殿奉迎憲宗第二子濬即皇帝位
大赦改元以明年爲端慶元年
時阮寶珪如明未過䦕再改封表文送𭁈寶珪奉行
是時頒大赦詔
條于天下其一中進士科未有除用而病故者許子孫蔭如官員例并入流試官許饒一男󰱇丁壮一男
二十五日定五城門外作直店例
勑㫖五城門外效力神
武殿前構作瓦屋二連每連七間
每日該把門用一人出直店譏察并錦衣肅清員人亦在
夜間内臣即在󰱑門内
若一連神武殿前效力用二員軍二十人盾五十靣手箭五枝宿直如法
二十六日勑㫖五府軍店外作木柜例
係外店每店相󰘌並著木柜柱要大每店用鈎五柄有尖頭頭亦有鈎置在店两頭守把
官員軍人並在直店不得湊作以别務
威穆帝諱濬又諱諠憲宗第二子肅宗之󰱃兄也在位五年壽二十二歳爲簡脩公潆所逐尋遇害塟安陵帝嗜酒好殺荒色立威屠戮宗室幽殺祖母外戚縱横百姓怨怒時稱鬼王徵見矣
亂其母昭仁皇太后阮氏諱瑾東岸扶軫人也少孤貧自賣𭁈奉天人其家有罪没入官婢以故得入侍𬋩寕皇后
憲宗爲太子時見有羙姿悅之納以爲妃
以洪德十九年五月五日子時而生帝
泰貞元年肅宗崩無嗣󰱃母敬妃阮氏於禁中定謀立之遂即皇帝位
大
赦改元以誕日爲天慶聖節稱瓊都洞主
乙丑端慶元年明弘治十八年
春正月朔日食
二十一日詔各處承宣官員百姓等大事用大方紙小事用小方紙
嘱書文契用大紙不得猶狃用方紙如前
聽一箇月悉如明令
若官員百姓嘱書文契猶用方紙許本族人族長投告驗實以虚論賣者失其己分買者失其原錢嘱書文契並不用
二月十六日甲戌上大行皇帝尊謚曰昭義顯仁温恭淵默惇孝𠃔恭欽皇帝廟號肅
宗
十八日丙子追尊生母阮氏爲昭仁弘懿皇太后
會試天下󰁮人取黎鼐唐安擇人慕等五十五人
廷試賜第一甲黎鼐裴𠃔文陳棐彰德芝泥人啓之子三名進士及第第二甲阮肖象陳磊等十六名進士出身第三甲范󰦛碏阮胥等三十六名同進士出身
三月肅宗皇帝梓宫𭛁引回西京
癸卯塟于敬陵
禮官奏請立碑帝可其奏命覃文禮阮人浹范盛程志森等󰱇碑文
二十二日太皇太后阮氏暴崩于長樂殿正寝年
六十五
初肅宗崩無嗣内臣阮汝爲欲立帝太皇太后以帝婢妾之子不可以承大統固要立吕瑰王
於是汝爲諷太后使出迎吕瑰王汝爲等乃閉諸城門立帝
太后見帝已立不悅
後帝遂使左右密弑之輟朝七日
二十七日升祔母昭仁弘懿皇太后于東京太廟明德宫
是月化外州透入爭那巖䦕田
帝命丹溪伯鄭侑經理明光地方立䦕隘而還
夏四月二十七日追尊祖母謚曰徽嘉靜穆温恭柔順太皇太后
帝建真元殿作寶瑞堂於東岸扶軫鄕作宣󰕑堂於水堂華陵鄕又作光羙殿於廣德隷園坊以恭奉太皇太后先祖
五月初七日明孝宗崩謚曰敬皇帝
十三日命鄭侑徃宣光公幹
二十五日以誕日爲天慶聖節
二十八日明皇太子厚照即皇帝位改元正德是爲武宗
以楊直原爲户部左侍郎兼昭文舘
六月初五日貶禮部尚書覃文禮御史󰱑都御史阮光弼等于廣南尋殺之初憲宗寝疾帝母
昭仁皇后以婢妾得寵生帝而早殁
󰱃母敬妃無子養爲己子意欲立之恐大臣不從以金賂文禮不受
及憲宗大漸文禮𭁈光弼受遺詔輔皇太子嗣位
時諸王爭立文禮恐变起倉卒乃入寝殿取傳國寶㱕家再𭁈文武諸大臣共立肅宗即帝位
帝深憾之
至是以姜种阮汝爲謀貶二人行廣南承宣使
至真福縣大江帝使人道追逼令自盡
二人當投水中吟國語詩而没
後廷臣心知二人死非其罪爭之帝㱕𠧨於汝
爲遂殺之
以黎嵩爲清華承宣使
起吳煥爲清華憲察使
煥前被充軍再試中生徒至是起用
丙寅二年明武宗德元年
正春初仁睦門陳𬋩領陳姓缺其名??領官名也本陳朝之外孫生二女長曰松次曰竹
帝聞松有羙色󰱇入後宫生皇子而早没
後竹亦入侍
二月󰱇黄丁
黜范謙柄爲海陽憲察使
時謙柄坐𭁈黎𡺄石誌爲朝中所劾故黜之
召附翼縣知縣阮貴雅爲提刑監察御史
先是
貴雅應制落韻被黜
至是召還用之
夏四月十三日起復杜絪仍禮部右侍郎翰林院侍讀參掌翰林院事以絪丁母󰪽始服闋故也
闋音缺終曰闋
服冬十二月十二日遣兵部尚書阮光羙吏科都給事中阮旌提刑監察御史阮仲逵爲提調監試監考考試軍色民人書筭於講武殿庭
應考者三萬餘人取中者阮子棊等一千五百十九人
改定軍號勇士副軍以下
丁卯三年明正二年
德春正月初九日明遣正使翰林院編脩曾鐸副使吏科右給事中張弘志來告即位并賜彩幣
以阮󰉎爲海陽承宣使
初󰉎奉北使有北󰥺甚好不以上進爲舍人所奏黜還家至是始用之
後󰉎卒于任所
閏正月明遣行人司行人何露來諭祭于憲宗睿皇帝
明又遣正使翰林院編脩沈濤副使工科左給事中許天錫賫詔勑封帝爲安南國王
并賜皮弁冠服一副常服一套
天錫見帝相題詩曰安南四百運尤長天意如何降鬼王
覆考書筭一百四十四人中者阮子棊二十五人充華文𭓇生
新置強力司
知府阮贄被外戚姜种親人打死復甦
先是贄仕憲宗時爲中書監正字會試中塲以帝外鄕東岸人除奉天府少尹後任富平府知府
爲人不屈
姜种親人阮仲拿于廷尉獄打死抛于城外
子孫以席包之乃㱕而塟忽然復甦
匿于弟子家日則冗居夜
泊樹上
妻子以他人骸骨塟之行齋如居䘮禮已經三年鄕村不知
至洪順己巳年義師起詣闕陳辝許入秘書舍人賜號還生
僞莫時官至義興髙平等府知府
三月帝拜謁西京
二十四日戊戌還自西京駐營于春杜行殿親幸真元殿顧䀡福地
以阮時雍爲清華承宣使
冬十一月遣使如明
户部左侍郎楊直原東閣校書朱宋文翰林院撿討丁順等賀武宗即位
梁侃謝賜綵幣鴻矑寺少卿阮銓進香工部右侍郎阮璹翰林院撿討尹茂魁户科給事中黎挺之等謝致祭清華承宣使黎嵩翰林院撿討丁貞監察御史黎孝忠等謝冊封乂安參議黎淵翰林院校理吳綏監察御史黄岳等歳貢
戊辰四年明正三年
德春二月會試天下󰁮人取杜鎣音容鎣舒池人廷賜第同進士出身試等五十四人
及廷試賜第一甲阮簡清許三省阮有嚴三名進士及第第二甲陳倧等十五名進士出身第三甲阮義壽
等三十六名同進士出身
以阮伯俊爲清華總兵僉事阮戇爲清華憲察使
三月初四日詔内外各衙門都提吏并更番吏有缺数吏部照洪德年間例類取應得填充姓名具本送吏科抄送吏部轉送各衙門遵行
以莫登庸爲天武衛都指揮使司都指揮使
登庸平河髙堆人也
即至灵竜洞社縣其先祖莫挺之陳朝状元官至左僕射
挺之生髙髙生邃邃生嵩移居清河蘭溪社生萍萍又涉于宜陽古斎社
而居焉
萍生檄檄娶本社鄧春長女生三男長曰登庸次曰篤信季曰橛
登庸有勇力以武󰁮入宿衛至是乃拜是職
夏六月以杜絪爲御史󰱑副都御史
户部左侍郎揚直原還自明帝以象笏銀帶賜之
冬十月初四日下御史󰱑副都御史杜絪于廷尉獄
絪以言事忤㫖繋獄尋放之
黒羅羅國人侵入朱村田䦕
帝乃以北軍都督府陳叔邁爲右游擊營副将范一鶚爲記録先
行命羙郡公黎炯爲征蠻将軍掛征蠻将軍印丹溪伯鄭侑爲副提領将神武効力殿前中東西南北府各衛軍分爲六營每營一萬人以三千人運粮徃征黑羅羅
到朱村田分立界碣尋命炯等經理順化處水尾朱䦕地方以脩理䦕隘
己巳五年十二月順元年以後襄翼帝洪明正德四年
春二月耕籍田耒折
敬天殿乾元洪鍾蒲罕斷鍾自落
以阮承業兼掌宗人府宗人令子模總領各宿衛
三月勑征蠻将軍黎炯鄭侑等班師還
帝
姓好勇因謁郊還宫乘援雲象頭入東華門
令各司及五府公象将入御前引󰱇并類各鎮公象回于京師󰱇入御象充補各衛
是時新置内臣有飛武司力士内使以阮鑁爲飛武司都飛武力士内使直端康宫如都力士直金光殿著銀帽金鳳趐有紅毛尾以阮公論爲飛武司飛武力士内使著水銀帽有紅尾
設宫門承制監如司禮監御象御馬二司
設御象監御馬監
御象帶刀内使著水銀帽𪽗金葵花
御
馬著水銀帽紅葵花
御馬御象二監鬪力持扙相擊自清陽門至太廟門外帝以爲樂以錢帛賞之
帝自即位之後每夜𭁈宫人酣酒無量
醉即殺之
時權㱕外戚東則華陵養鄕父西則仁睦帝鄕妃北則扶軫帝鄕母皆擅怙權勢沉溺臣僚有以私意而屠戮生民有以密體而誅求錢貨凡民間六畜生花等物一切掠取及民家有奇財奇貨標字取之
萬民嗟怨而帝弗悛又心𢙇猜忌
凡前日臣下之不立己者徃徃誅之
又
密使内人阮廷科徃體察諸叔父兄弟凡二十六王
而荆王以叔父迯遁不知所之獨𥳑脩公以叔伯之子繋獄得脱
由是人人自危益思作乱
命都督保禄伯黎子雲武耿等徃經理廣南地方
先是洪德元年聖宗親征占城得茶遂妻子㱕于本國置居寶慶門外幾三十年
至景統年間子茶福盗其父茶遂骸骨迯㱕其國留一親姊於兵燹先上声野火也時始亡
至是諸勢家功臣占奴居田庄亦迯回國
武耿驛奏言作乱者
九月吏科都給事中楊德簡奏言臣等奉查洪德七年間勑㫖國子監生三舍生年三十以上本官方得保󰱇除用八年間勑㫖崇文舘秀林
占人
帝令殺占人殆盡不知作乱者占人制謾等
後得漂海占人麻末等監在承制再供謂前年茶福已回彼國使男罵羅徃明國求援又作船粮数多
故命耿等徃經理
以楊直原爲御史󰱑都御史
秋八月詔捕占人拘執者盡殺之
局儒生本官保結考試年深才幹并會試中塲並得除用
臣窃見監生儒生年未至三十充未滿十五年但以會試中塲徃徃僥倖求進有所攪擾不便
伏乞繼今監生儒生年已至三十以上充已滿十五年以上本官方得保󰱇除用如例
敢有徇私保󰁮年少年浅者該科御史󰱑󰁮奏治罪以懲人臣徇私妄保及僥倖攪擾之弊
寕郡公黎廣度等奏云臣等窃見楊德簡所言誠有理然中間猶有未僃今臣等再奉議各條
一條奉議國子監監生會試累遭中塲十五年以上年深塲多者方得充上舍生引選銓除牧民首領伴讀長史訓導等職若累中塲已滿十五年未得充舍生及一遭中塲已滿十八年以上者亦許保󰱇除閤門序班伴讀長史講諭等職
一條奉議官員子孫充崇文舘秀林局儒生會試中塲年深塲多满十五年以上者并单中一塲满十八年以上者方得保󰱇除牧民首領等職
若年深才幹無中塲满二十五年以上者
亦許保結考試除州縣貳職
其已經引󰱇而未满年限者待满年限方得除用
若皇后親属苗裔并開國功臣子孫充崇文舘儒生遵如前例
冬十月初一日有彗星白色見于西方十日始滅
十一月有白氣如劎出于東南長丈餘
帝斥逐皇宗功臣回清華地方并殺女史内臣占人
時外戚姜种阮伯勝等擅作威福權傾中外民間不得󰁮手動足
禁法門之呪咀道士奉道剪髮不得長髮
以故庯舍市肆奉先師者皆臧
之
後承教承業行路官員百姓見於一里皆竄走入庯舍市肆家去後始出
阮廷科密使人徃天下各處承憲府縣至於民間脅娶處女荼毒蒼生天下失望
是時長樂皇太后之親阮文郎亦在逐中回本貫
大臣宗室宜郡公黎能謹不得志有詩寄𭁈阮文郎使󰁮兵誅惡黨
文郎通韜畧精兵法善觀天時力能捕虎
於是文郎率占奴制謾武伯武接并清華三府人󰁮義師于西都城以軍鎮神符海口
時帝弑害宗室
簡
脩公瀠猶被繋獄乃以財物賂守者得脱未及告母并兄弟𭁈其妃乃挺身迯入西都
至神符海口見文郎奉迎立爲盟主因𭁈文郎造長鎗及大臣阮演吾楔阮伯髙黎湛𭁈清華總兵僉事阮伯俊承宣使黎嵩參政阮時雍等同起兵
使黎得朋爲檄諭大臣百官
其畧云暴主黎濬猥以󰱃孽濫玷洪圖因循殆至五年盈串已成萬状
傷殘骨肉沉溺臣僚
寵戚畹而狗尾縱横遠骨鯁而魚頭󰄿伏
爵已盡而濫賞不盡民已
窮而濫取無窮
征賦若錙銖用財若泥沙暴虐殆同於秦政
待臣如犬馬視民如草芥慢侮有甚於魏罃
况又大其宫室廣其花圀
驅民種樹宋花綱之覆轍相尋填海築宫秦阿房之昏風復踵
土木築而改改而築疲勞海陽京北之民華宗驕而横横而驕騷擾藩鎮四宣之境
居民疾首率土痛心
又檄云端慶御圖外家𢫔政子模以市井昏愚之輩紊乱朝綱勝种以閭閻乳臭之童妄行威福
甚至
鴆殺祖母魚肉親王
以私意而屠戮生民罔知紀極以密體而誅求錢貨益肆貪滛
四海困窮萬民愁怨
簡脩公瀠詐称爲錦江王竪錦江王招安旗
是月初八日簡脩公瀠自西都𭛁水步諸營並進
水軍到天健山
帝以河清海清二輕船馳到天健山葆寺獲其水營将一人并得兵卒二十馘将回東華門外
帝命副将東巖伯黎瑀賛理御史󰱑都御史楊直原記録右侍郎范盛陳能
等提領禁軍并神武効力殿前諸衛官軍禦之弗克
二十三日瀠兄錦江王漴并弟靖亮公瀛及涓𭁈壽梅駙馬阮敬皆遇害
瀠軍猶以錦江王招安旗撫諭使瑀等來降瑀以錦江王頭示之曰此錦江王之頭也何以詐爲瑀騎象兵進戦同樂處陣陷不屈而死
楊直原范盛陳能等亦殁於朱橋
官軍敗還
二十六日瀠軍諸营並進至寶陀仁睦紅梅燒身等處
帝出青陽門慰勞金光殿力士及錦衣金吾将士以劎賜程志
森黎廣度等𭛁金銀錢財賜五刑見監囚人每人三鏹使以擊賊
受畢各㱕其家
又倉卒徵兵
帝命中使華文𭓇生每司各二員人賫捧勑符徃諒山太原宣光安邦各都司詳勑合符調取各鎮士兵每鎮五千人以防擊賊
其人受勑符去帝許御前朱漆短矟每人一柄以隨身
未到菩提春耕等處瀠軍以入過城眾皆遁去
皇后陳氏松迯出至紅梅社匿于民家自縊於寺廟
黎廣度𭁈簡脩公内外相應傳砲爲信揭竿為旗斬木作兵
自相攻擊以駭眾軍因刧帝北幸
簡脩公至東京城聞父建王𭁈兄錦江王弟靖亮公季弟涓等遇害命官治䘮事𭁈行塟禮
二十八日帝走至日昭坊前衛士追獲之納𭁈簡脩公繫麗景門
公以衛士不義遂殺之
十二月初一日帝飲鴆自盡
簡脩公以帝前日殺父母兄弟之慘憤猶未觧使人以大砲置屍火處砲𭛁散盡骸骨止以餘燼回塟母鄕扶軫安陵降爲愍厲公
一説義師逼近帝出幸安朗縣東臯社及悔村被本社市肆人迎回納于阮文郎将回北使舘弑之
其外戚皆盡弑
亦按洪順治平寶範曰端慶年間内朝干政外戚專權法令煩苛紀綱紊乱農桑失業風俗日偷甚可憫也
况又傷殘骨肉沉溺臣僚所爲若是欲不亡得乎按阮煜洪順中興記曰愍厲失德种勝專權承業以牧牛之竪兼掌宗人子模以賣魚之兒總領宿衛
登進豺狼之軰𧡟開賄賂之門
脩第宅則太原宣光等處山無木以塞欲原
索鹹盐則乂安安邦地方海無鱗以填餓喙
太阿倒置神噐展摇災異屡見下民怨嗟其亡宜矣
論曰愍厲信任外戚暴虐無道誅戮宗室殘酷百姓自取滅亡不亦宜乎是月初四日簡脩公即皇帝位
大赦改元以是年爲洪順元年
以杜絪爲東閣𭓇士陞朝列大夫以絪曾奉北使故授此職
帝既即位命頭目黎廣度黎琱阮文郎黎嵩刘
興孝程志森鄭綏梁得朋杜履謙丁󱴏鄧鳴謙杜絪黎鼐譚慎簡等上表陳情于明
其辝云端慶黎濬襲封王爵經四年間寵任母黨姜种阮伯勝等恣行㓙暴濁乱朝綱屠戮宗親鴆殺祖母荼毒國人民不堪命
种勝等權傾中外惡黨日滋圖竊國柄
十七日追尊母鄭氏爲徽慈荘惠建皇太后
命殿前都檢點瑞陽侯鄭侑爲山陵使户部尚書鄭維岱副之延郡公駙馬都尉黎茂昭爲總護
使清華總兵僉事阮伯佺即阮俊也伯譚慎徽等副之
以本月十九日遷塟于御天之羙舍鄕
二十九日乙丑立徽慈荘惠建皇太后碑
命禮部左侍郎翰林院侍讀掌翰林院事梁得朋選記
追謚顯祖宣祖太祖皇帝皇太后以下尊號
尊父建王曰配天裕聖温良光明文哲寬弘彰信綏休睦孝建皇帝母建皇太后鄭氏曰徽慈荘惠嘉亮柔聖和穆信謙明正懿淳福慶皇太后
贈同母兄錦江王漴爲荘定大王次弟靖亮公
鎣爲穆懿王季弟涓爲翼恭王漴音崇鎣音雍
以吳煥爲清華賛治承宣使司承宣使尋授吏部尚書
大越史記本紀實六卷之十四終
大越史記本紀實録卷之十五
黎皇朝紀
襄翼帝諱瀠又諱晭聖宗之孫建王鑌之弟二子也在位八年壽二十四為權臣鄭惟㦃所弑塟元陵慎罸亦足以有爲也帝即位之初敷敎優游不󰠣土木紛紜小民失業盗賊滋起馴𦤶危亡實由於此
其母徽慈建皇太后鄭氏諱瑄乃雷陽水注人都督僉事兼左崇正仲峯之第四女也以洪德二十六年六月二十五日生憲宗時封简脩公
及威穆帝誅戮宗室乃挺
身入西都
以端慶五年十月󰁮兵至東京遂殺威穆帝而自立以生日爲天保聖節稱仁海洞主及遇害鄭惟㦃降封為靈隱王後追尊襄翼帝
庚午洪順二年明正德五年
春正月論應義師功以義郡公阮文郎為義國公加紹郡公黎廣度為紹國公諒郡公黎輔為諒國公威郡公黎伯璘為威國公户部尚書鄭維岱為文郡公殿前都檢點瑞陽侯鄭侑為壽郡公駙馬都
尉黎荗昭為延郡公文郎子阮弘裕為安和侯鄭惟㦃為美惠侯清華總兵僉事阮伯俊改伯佺為禮部尚書由禮伯清華承宣使黎嵩為吏部尚書󰦛書伯清華參政阮時雍為御史󰱑都御史良文伯譚慎徽為刑部尚書翰林院侍讀參掌翰林院事梁得朋為吏部左侍郎
議置提領官有掌提領同提領剛提領提領四城軍務事其職掌則巡警京師各處斥堠擒捕姦非
二月帝遣使如明
刑部尚書譚慎徽東閣校書阮文泰兵科都給事中黎承休通事阮鋒行人三名從人八名奏事禮部左侍郎阮絅侍書武幹提刑阮𠃔文通事䏓好行人三名從人九名求封
時承休往至界首有疾乃遣兵科都給事中阮文俊代行
帝稱仁海洞主
二十七日以東閣學士杜絪為户部左侍郎絪改名岳避御稱仁海也
太祖廟承塵墜
夏四月二十五日夜三更内竪阮克諧
亂逼帝幸重華宫又幸萬壽謹德敬天等殿
帝作國語詩大臣文武入侍奉和惟東閣校書陳翼和合格賜錢五貫
夜時有内臣阮領迎帝幸連池
逆徒出外以乘輿迎花溪王從為僞主
帝命壽郡公鄭侑等討之追至東河逆徒就戮者過半其餘黨渡河過菩提遁去三島山
侑差裨將追討之
二十六日大赦
詔置天武
聖威二衛在錦衣
金吾之上
其制帽樣用朱帽有金紅鳳趐
哀牢局蒙遣
使到乂安𮞏本驛奏乞納欵㱕附
詔却之以新得國恐其窺窬國中故也
六月以生日為天保聖節
秋八月太白經天
改號令力士為體察力士
九月初七日聖旨凣給賜田土桑洲譚池等項准各處宜給八其留脱猶在人未入官簿籍許太僕官自䏻尋覔具本奏文送下户部并本處承司許該勘具本取㫖轉送禮部奉行勑給公侯伯各有差
冬十月以户部左侍郎杜岳為東各大𭓇士入侍經筵
起復吏部左侍郎梁得朋兼東閣𭓇士入侍經筵固辭不受
得朋因献治平十四策其畧曰臣聞古之聖君不以天下既治而忽警戒之念古之賢臣不以其君既聖而忘箴䂓之心
是以󰔄舜之時既熙暭矣而伯益之矢謨則曰罔遊于逸罔滛于樂無怠無荒慄慄乎如危亡之將至
帝舜納其言而戒其所當戒此所以為大聖也
漢文之時既富
庶矣而賈誼之献策必曰厝火積薪可為流涕可為痛哭懦懦乎若禍患之已刑
文帝納其言而憂其所當憂此所以為賢君也
盖以臣之進言不諄勤不激切則無以助人君納諫之
明君之聽言不釆納不寬容則無以開人臣進諫之路
今陛下寬仁大度不嗜殺人復高祖之業救萬民之命
四海之内如觧倒懸莫不延頸𠆳踵
仰望新政之成
皷舞太平之治
然而即位以來和氣未調干戈未戢朝
綱未󰁮軍政未脩灾異屢見恐天道之未順山石剥削恐地道之未寧
奸宄竊𭛁逆賊潜萌恐人道之未安也
而在朝之臣知而不言其自計得矣如國計何臣忝以舊臣義同休戚𨿽在衰絰之中通䘮未畢而陛下以義奪情置之侍從盖欲臣有所議論猷為裨益天下輔賛太平矣
如臣不言旅進旅退碌碌隨人苟容竊祿則臣之中孝两虧何以報陛下之恩盡人臣之職每念時事則終夜不寝臨
食不飱犬馬之心自不能以
謹條治平十四策以文一曰致警戒以弭灾異之變
二曰篤思孝以󰦛忠厚之心
三曰遠清色以正一心之本
四曰去邪佞以清萬化之原
五曰惜官爵以謹勸懲之典
六曰公銓選以清士進之途
七曰節財用以󰦛儉樸之風
八曰褒節義以重綱常之道
九曰禁賄賂以革貪墨之風
十曰脩武僃以壮金湯之势
十一曰擇󰱑楝以作敢言之氣
十二曰寬力役以孚徯望之
情
十三曰信號令以一四方之志
十四曰謹法度以開太平之治
以上等策上干睿覽
臣又聞古語云蒭蕘之言聖人擇焉
書曰知之非艱行之惟艱
臣願陛下勿以臣言為迂闊擇而行之戒其所當戒憂其所當憂庶乎天道可順地道可寧人道可安太平可致也
上從之
加紹國公黎廣度平章軍國重事總統國政太宰太師
還常川舍人
初景統年間停常川司舍人
至是掌衛明倫侯黎念具
本請還從之
作天光殿
定賞蕉園寶陀及鎮宇皇城店
功詔山南各處貟人於蕉園處安寕安謨奉化家遠等縣預從義師并從諸營有官賞五資無官者饒軍色倣如前聽󰰻例輸番習藝宿直
再有暫留宿直功與宿直同有官陛一級無官者除正九品
有宿直󰱇入議衛而無從議師賈除從九品
衛士俊士功臣子孫儒生監生文属等項勤幹壮健者除護衛勤幹不壮健者除外任各職
軍色
民人有軍功並許本職隋庶除用子孫並得承蔭
各處員人有能就西都城從駕有公者與清華員人軍功賞同
若清潭今改清池上福清威慈廉等縣貟人鎮守并輪番守皇城外店有官者陞一級無官者饒軍色各項倣如前聽󰰻例輪二十番守皇城外店習藝
若有輪番宿直無鎮守賞五資輪二十番守皇城外店儒生生徒賞五資
十一月帝遣御史󰱑副都御史杜履謙翰林
院侍讀兼史官阮秉和超類永世人初名文献提刑監察御史阮德光通事阮明行人入名從人二十五名如明歲貢
置直金光殿添寶刀司
以費萬全永類春池人為御史󰱑副都御史范謙柄為僉都御史加良文伯阮時雍奉直大夫尚書御史台都御史杜岳奉直大夫尚書東閣大學士入内京筵由禮伯阮伯佺奉直大夫禮部尚書程志森奉直大夫工部尚書武瓊朝列大夫兵部尚書范暭嘉行大夫户部
左侍郎鄧明謙朝列大夫吏部左侍郎黎挺之為户部左侍郎
辛未三年明正德六年
春正月朔日有食之
二月帝謁籃京
時申惟岳吳文綜起兵于京北安富東岸加林等縣地方有安富儒生朱植告于東京留守瑞郡公吳柄金原伯鄭伯适遣兵擊破之擒維岳文綜等檻送京師傳指行在
初維岳於端慶年聞舉進士出身官至錦衣衛斷事直金光殿
志帝起義師弑愍
厲公維岳遂回家不士稱兵作亂
至侍誅之
後賞朱植功除奉天府尹維岳武寕大璉人
帝𭛁金山并六宫妃嬪幸金甌寺晚駐飛來寺觀𧡟舟幸顯仁殿又幸盛美殿
御營駐十翠靄遇暴風大作御舟並漂蕩
三月會試天下士人取阮泰華等四十四名泰華青林大育人廷試同進士出身
及廷試帝親策問以古今治道
命提調太宰太師紹國公黎廣度
知貢舉工部上書程志森監試户部左侍郎范暭
吏部左侍郎鄧鳴謙讀識卷禮部上書阮伯銓尚書御史󰱑都御史阮時雍尚書東閣大𭓇士入侍經筵杜岳及奉卷進讀
上親覽定其髙下
賜第一甲黄義富陳保信武維周三名
進士及第第二甲裴𠃔恊等九名進士出身第三甲陳𠃔明等三十五名同進士出身
夏四月命都督同知黎豊為都将范德贇為參将阮篤為總督徃廣南順化地方捕公象
以黎公澄為海陽參政范謙柄為海陽憲
察使
兵部尚書國子監司業兼史官都總裁武瓊唐安縣慕澤社進大越通鑑通考述自鴻庞氏至十二使君以前為外紀自丁先皇至本朝太祖髙皇帝大定初年為本紀并詳節歷代紀年凣二十六卷
進封天武衛都指揮使莫登庸為武川伯
時豪傑并衛士皆云東方有天子氣
帝使義國公阮文郎以術士往塗山厭之
登庸亦在此行終不之𮗓
二十七日頒治平寶範于天下凣五十條
諭文武
官貟百姓等惟天惠民必立之君師惟辟奉天必先之教養
所以和民心阜民財致國家長治久安之效也
昔堯舜底時雍熙暭之休本乎五典之惇九叙之歌
湯武臻嘉靖太和之治本於五教之敷八政之用
是聖帝明王代天理物曷賞外教養以為治哉
太祖髙皇帝創業垂統立𭓇勸農以寵綏乎四方太宗文皇帝繼志術事󰦛化厚民以和寧乎萬國聖宗淳皇帝祗紹先猷盡偷盡制頒大誥以
󰦛風化之原憲宗睿皇帝克篤前烈󰦞誓󰦞康作敷言以厲興平之俗重熙累洽德博化󰦛治效之隆於斯為盛比
至端慶年間内朝干政外戚專權法禁煩苛紀綱紊亂農桑失業風俗日偷甚可憫也
朕念祖宗締造之艱難軫兆姓閭閻之疾苦為宗社生民計大󰁮義兵永清四海
即位之始敷教慎罸以防範民心𭛁政施仁以迓續天命
惟欲典章制度焕然一新乃取其有関政治風俗者輯為治平
寶範以頒行天下
惟尔臣庶咸體朕心是訓是行同㱕于治以享萬世太平之福以綿億年永遠之圖
所有訓條開列于左一人臣事君宜咸懷忠良恪居官職國尔忘家公尔忘私同寅恊恭直言極諫不可阿䛕取容竊祿倖位私受干謁賣爵鬻獄以𦤶妨害治道
違者治以重罪
一皇宗功臣掖庭勢家與國同休戚當體朝廷愛養生民之意
其給賜田土陂池桑洲遵如明例侯勘給定界碣方得耕
作若未經勘實未定界碣不可奪穫禾榖
并容受奸人出入妄抑民間田土濫取過多致小民失業
并宜教訓子孫戒飭奴婢使曉之禮法不可恃勢驕驁敺打細民走馬街衢践傷人命及遏截道路等處奪取民財
違者許被害及見知人投告科󰱑憲司府縣州官具奏送刑部治罪
若科󰱑憲司府縣州官畏避權勢不肯之鋰許本人詣闕奏聞科󰱑憲司等弌體治罪
一肉外各衙門等官宜正身率
厲恪勤厥職在公不可徇欲恣情󰱏迷酒色妄使所属媒引妓妾要素酒殽流運酣欲以致怠棄公務敗傷風化
為者如律治罪
一吏部宜恪守公平銓衡人物慎惜名噐澄清仕途
如引選則每遭四十人吏部先移咨各衙門端供應銓除者姓名公同科󰱑引選具奏取旨銓除
年深及塲多者先銓除年浅及塲少者後銓除有軍功者則遵如洪德賞功
令銓除疾劣瘦弱者除雜流散官
敢有賄賂殉私
銓選失序許都󰱑檢奏如律罪之
都󰱑不䏻檢奏一體治罪
一監生儒生生徒每至朔望各具衣巾點目如法
遵守𭓇䂓習肄課業期於成材以資國用
敢有僥倖奔競遊戲道途󰲝弛𭓇業一遭欠點罸中紙一百四十張二遭欠點罸中紙二百張三遭欠點答四十下四遭欠點者檢奏刑部勘問一年欠者󰁮奏充軍
一鄕試提調監試監考考試巡綽等官及社長宜體朝廷德意務秉公心期得實材
為國家用
社長脩簿供結士人要得實學不限人數多少送本縣州官考暗寫一塲府官考經義三道承憲官公同考試如例
事畢即日類取中三塲干人中四塲干人作簿公同差考試官署字以防奸詐
期三箇日提調監試等官具本奏聞停憲司審覈
敢有徇私䂓財市恩挟怨聽從權勢貢舉非人及具本遲緩者許科󰱑󰁮奏治罪
一端慶時多有奸人出入扶軫華陵惡黨之家或者稱親人或求
買帖子侵占民田土奪取民才貨敺打良民挑謔婦女亦有停止奸人分財入己恃勢凌櫟為害愈滋今惡黨𨿽已伏辜而前項奸人猶狃故熊肆行㓙惡攪擾細民者德被害人并坊社村長押引正身投告承憲府縣州官具本如律治罪若承憲府縣州官畏避不肯為理許被害人詣闕奏聞一體送刑部治罪五月初五日上御敬天殿鴻臚傳唱進士黄義富等名百官朝服慶賀奉頒恩命禮部捧
黄榜揭張于太𭓇門外
仍賜以衣服官󰅾并宴筵
加諒國公黎輔左平章軍國重事入内檢校上相太尉義國公阮聞郎開府儀同三司
平章軍國重事輔國承相上宰太傅威國公阮伯麟工部尚書掌部事知顯福殿譚慎徽吏部尚書知昭文舘秀林局黎賛襄工部有侍郎
冬十一月十一日不拨縣光被人陳珣作亂於山西地六珣乃前吏書陳瑾之孫
部尚是時京城庯舍
人民騷動俱將妻子回于本貫街衢道路絶無人行
帝命户部右侍郎黎挺之同科󰱑等官勘庯舍市肆某人由在本家某人妻子已回本貫令加禁止法重嚴謹難於舉動手足
或某妻子已回家多以他人詐為妻子以候差官驗實
至是命舍人往大臣家文臣家觀其虚實見黎挺之阮宗鷟阮履光并翰林檢討吳綏監察御史陳頊等五人妻子並回本貫
帝命殺挺之等于東河坊三岐路以挺之
等為檢勘官而妻子先以迯回固罪之
帝命美惠侯鄭惟㦃提領官軍往擊陳珣
時珣兵逼犯于慈廉縣名國威府属官軍敗積退還駐于東鄂日昭等處
珣兵勢甚盛欲逼京城
義國公阮文郎令殿前六衛軍拽小天光舟下水欲行清華以據險仍湊調工部各所匠常班象人列奇於東河處為守
夜京怖迯回
帝命明倫伯黎念總太監黎文輝及華文𭓇生二人以海清河清二司力士把棹二輕舟徃
慈廉地方偵訪賊情
念先到安嘉市見庯舍燒盡官軍已敗退回渡河入寡悔社
念再馳回入殿前靣奏
是時惟㦃為賊所敗手下僅存二十餘人裂衣為標誓𭁈擊賊
酉𪰛惟㦃猝至突入珣營中見珣著紅袍坐床上以鎗刺殺之其徒黨皆走散
時屯聚在别處者不知逆珣已死屯聚如故
二十日帝奏告太廟仍命阮文郎將諸營將士馬象討之
時惟㦃已殺陳珣因承勢𭛁砲三響諸軍鼓噪進戰
大破之追至瑞香果洞東鄂等社刺殺甚多僵屍满野沈溺江中不可勝紀
後定功以惟㦃為原郡公其從惟㦃刺殺數多皆授以都指揮同知
軍功有刺殺數多授職自此始
斬胡把於延興坊
先是都力士胡把擊賊去回折金鳳趐藏之及賊平占之
殺户部司務李文思
先是陳㫬之亂京城諸王公主庯舍市四民間皆走出大羅城外寓於紅梅盛烈等社地方
文思亦避去私説輕侮大臣阮
文郎鄭維岱等靣奏文故殺之
賞大𭓇士杜岳等十一人
初陳珣逼近京城人心驚怖惟岳等應務胡堂
上命類大臣文臣止友十一貟
奉勑㫖議賞以表其忠
分金銀税例
天下金税例十成色兼金四百四十九兩五分六釐四毫原例四百六十两代納公象二十两十成色金二千九百一两六錢九分五釐一絲原例二千八百六十三两
若銀税例十成色花銀六千一百二十五两九钱八分
四犛八毫原例四千九百三十两
命阮文郎重脩國子監崇儒殿及两廡明倫六堂厨房庫房并新構東西碑室左右每間置一碑
是歲立端慶元年乙丑科四年戊辰科進士題名二碑
時上既命重脩國子監并新構作碑室又慮端慶二科未有立碑乃命冬官刻石尚書東閣大學士入侍經筵杜岳𢮪記中書監舍人杜如之書知上寶監裴視篆
按杜岳記云帝聰明作后睿智表󰘊恢太
祖立極之圖弘聖宗觀文之治
初設講筵留心典籍
煥經天緯地之宸奎則有寶天青暇集廣酌古凖今之治鑑則有光天清暇集
聖𭓇益以髙明聖德益以純粹
尤且幸𭓇訪道臨軒策士其皷舞之機於是尤至
既命官重脩國子監及新構碑室又慮乙丑戊辰二科未有立碑乃命官刻碑𢮪記以立之
此可見󰦛崇褒奬之至意也歟
壬申四年明正德七年
春正月命武將統領兵象杜
岳賛理軍務往山西興化地方討平逆阮嚴等
三月初三日聖㫖係開國公臣子孫猶屈在軍五許將祖父勅命褒美文投告
該處勘實職字者充崇文舘𭓇生不識字者充錦衣衛俊士
加黎嵩少保禮部尚書東閣大𭓇士兼國子監祭酒知經筵事󰦛書伯
夏四月考試官貟子孫書筭
中者充儒生并各衛門吏
黎熙一作僖鄭興黎明澈等作亂於乂安地方
帝命康郡公陳儀東各校書陳
翼等徃討之
入乂安地方儀等腹背受敵
官軍渡海被風波破打全軍溺死
儀翼亦沉于海
熙興等進逼雷陽
五月既望帝命鄭惟㦃帝領官軍杜岳賛理軍務徃清華乂安討平之斬黎明撤傳首詣经師懸於東津坊生擒熙興檻送京師誅之
放湊調四政民兵回田里
時倉卒聞鄭興等竊𭛁逼犯清華時日已暮門上已鎖有旨喫朝堂等官議仍勑諭於大興門外令差大臣
湊調四政民兵就地方各處分隷兵籍以防討賊
至是賊徒就戮令放回田里
置左金刀右保刀
旱天下大飢
作大殿百餘屋
初錦江縣明决社匠人武如蘇即名都鴈於家以薕構成百屋脊大殿至是以此圖進勸帝構作之
冬十月贈楊直原為御史󰱑都御史
癸酉五年明正德八年
春義國公阮文郎卒贈義勳王塟祭用王者禮鑄金為象
正月二十六日明遣政使翰林院編脩湛若水副使刑科右給事中潘希曾來󰀋封帝為安南國王并賜皮弁一副常服一套
希曾見帝謂若水曰安南國王貌羙而身傾性好滛乃諸王也乱亡不久矣
及還帝厚贐之
若水希曾不受
帝餞若水詩云鳳詔祗承出九重皇華到處緫春風
恩覃越甸山川外人仰堯天日月中
文軌車書㱕混一威儀禮樂藹昭融
使星耿耿光輝遍預喜三台瑞色同
若水
次韻答云山城水郭度重重初誦新詩見國風
南服莫言分土遠北辰長在普天中
春風浩蕩花同舞化日昭回海共融
記得傳宣天語意永期中外太平同
帝餞希曾詩云一自紅雲者案錢使星光彩照南天
禮䂓義矩周旋際和氣春風笑語邉
恩詔普施新雨露炎封永莫舊山川
情知遠大攎賢業勉輔皇家億萬年
希曾次韻答云皇家聲教古無前此日春風動海天
龍節遠輝南斗外鳥星長拱
北臣邉
維垣義在思分土納誨才踈愧濟川
臨别何須分重幣贈言深意憶他年
帝又餞若水詩云聖朝治化正文明内相初承使節行
盛禮雍容昭度數至仁廣蕩焕恩榮
留時欲禩慇懃意餞日難勝繾綣情
此後銮坡承顧問南󰘊民物圀昇平
若水次韻答云良富從頭春日明我歌咱罷我將行
自天三錫元殊數薄物諸󰘊󰰽與榮
更謹職方酬聖德每將人鑑察群情
臨岐不用重分付萬里明威
導蕩平
帝又贈希曾詩云乾坤清泰属三春使節光臨喜色新
炳焕十行頒漢詔汪洋四海溢堯仁
胷中氷玉塵無點筆下珠璣句有神
今日星軺回北闕餞筵盃酒莫辭頻
希曾次韻答云萬里觀風百越春瘴煙消盡物華新
車書不異成周制飛躍元同大造人
稍似滄溟潾海蜡永懷朱鳥奠炎神
畏天事大無窮意纔入新詩寄語頻
加叚懋為户部尚書知昭文舘秀林局謹禮男
二月二十七日帝遣禮部右侍郎阮
莊翰林院檢討阮瑡即阮師傳者
禮科給事中張孚説如明謝󰀋封并謝賜冠復
二十八日明使於北使館求善書人使寫白牌送回本國憑祥州整飭兵夫候明使回還
是日帝御光洽殿蒄象鬪虎
以前金光門待詔阮惠為禮部左侍郎行金光門待詔知尚寶監各局
帝初得國時失國寶無以合明國符契有金光門待詔阮惠䏻作寶實命刻之以合于明果𭁈所賜之寶同
志是明遣若水等來封而惠以老回家
帝念
其功復召川之
機舍江有蛇見二十日
三月帝親臨祈嗣於詳光殿
加杜岳光業大夫尚書東各大學士侍經筵
帝於奉先殿前作穆清殿東西夾七以梁王銓宋王錠以下祔薦
先是奉先殿以太祖髙皇帝居中宣祖皇帝居左顯祖皇帝居右太宗聖宗肅宗居宣祖左之東仁宗憲宗德宗居顯祖右之西孝敬堂以昭孝大王郡哀王居東忠勇王居西
至是作穆清殿堂東來室曰彰德堂以昭
孝大王郡哀王梁王唐王演王名鎬應王名銘肇王名鍰祔之西夾曰昭勳堂以忠勇王名恭石王宋王福王名錚廣王名鎸鎮王名�義王名�荆王名鋧祔之
夏六月初七日洪水决安華坊堤通西湖
以翰林院檢討阮荗為清華憲察使
帝嘗使人採取木綿花
荗上疏諫忤旨帝差中使拿答之
秋八月三十日勑旨錦衣衛俊士以被充軍再開却還前貫如例
立洪順三年新未科進士題名碑
命工部尚書掌部事知顯福殿威郡公
阮伯麟督理題名碑事少保禮部尚書東閣大𭓇士兼國子監祭酒知經筵事󰦛書伯黎嵩撰記中書監舍人吳寧書知尚寶監各局阮惠篆冬十月十三日遣兵部右侍郎阮仲逵翰林院侍書許三省提刑監察御史阮貴雅如明歳貢封延郡公黎義昭為太傅雄國公加阮侶為户部尚書瓊巖候
十二月初三日太付壽郡公鄭侑等奉勑旨順天年間公神有羙文勑命并皇宗緦麻前已承
蔭充錦衣衛俊士仍留本衛未充者繼如前例或往年被送充各衛金再還俊士如前所迤表功臣之勸昭親親之風
甲戌六年明正德九年
春二月初九日帝謁西京
耕籍田耒折
三月會試天下士人
時應試者五千七百人取阮秉德秉德前名界後改寧止又改寧󰘊廣德縣盛光坊人廷試同進士出身莫朝仕至上書少師廉郡公
等共四十三名
夏四月二十七日帝親御殿試策問以人才
命左平章軍國重事入内檢校上相大尉諒國公
黎輔吏部尚書知昭文舘秀林局譚慎徽工部右侍郎黎賛襄少保禮部尚書由禮伯阮伯佺户部尚書知昭文舘秀林局謹禮男段懋少保禮部尚書東閣大𭓇士兼國子監祭酒知經筵事󰦛書伯黎嵩户部尚書東各大学士入侍經筵杜岳分董其事
賜阮德亮阮昭訓黄明佐三名弟一甲進士及第阮瑀等二十名弟二甲進士出身阮秉彜等二十名第三甲同進士出身
五月詔進士阮德亮等入天光殿應制命作天
光殿記
是歳有金星晝見
大洪水城中湖池有大蛇入見二十日上以
砲旗皷制之賜月後出
造作城包蘇瀝江為祥光殿
帝聽校尉有永缺姓誣奏遂弑宗失凣十五王公
殆盡召愍厲宮人及前朝宫人通烝之
秋九月命少保禮部尚書兼東閣大𭓇士兼國子監祭酒知經筵事󰦛書伯黎嵩撰大越通監總論嵩前名󰘊本清廉安樂人
冬十月十七日吏科都給事中范智囊奏一継
今除用官職吏部遵如洪德年間例擇某貟任職年深满考有功績民心所服者方得銓除如吏部銓除〇人刑部依律治罪
十二月初四日禮部尚書掌部事駙馬都尉興郡公阮貞等奏定充福國長公主習畫字禮册并籍冊及墨一梭合無御用監制作󰀋并照𭛁禮添陳設七十士各位禮物用卓子八十件黑線香十八株小束白木香十八把蠟炬二十株茶三两油一斤草芒一两鹿盐鹿脯盐菜稷棘芹青荳俎名十八籩酒二埕柴三十六束至日行禮籍用方紙如册箴
以陳崇𩓙為户部尚書
乙亥七年明正德十年
春正月命瑞郡公吳柄原郡公鄭惟㦃等為都将御史󰱑僉都御史范謙柄賛理軍務討馮章於三島山
章敗走
二月帝親觀習陣于定功再回幸皇妃黎氏家
韶溪伯吳恕作亂伏誅
是歳搜各鎮納木船以征哀牢
時有麥生栗二米
以工部右侍郎黎賛襄權吏部右侍郎
八月九月大水
冬十月初七日安和侯阮弘裕奏請收穫屯田
栗以足國用
鄧欣黎訖等作亂于清華玉山縣地方
二十七日帝命将領兵以杜岳贊理軍務討平之
丙子八年四月以後昭宗光紹元年明正德十一年
春正月時大集軍期陳公寧竊𭛁於安朗縣晦渡䖏
二十三日命東閣大𭓇士杜岳鎮守京城
帝親出大臣文武五府都督扈從
軍出北辰門御珥河邉行在號令諸将渡河進戰大破之賊󰕛大敗刺殺甚多
仍論進士功名授以職
先是帝崇興土木築
城廣大數千丈包圍祥光殿真武觀金皷千花寺入自東邉至西北邉横截蘇瀝江上築皇城下為貢口以破甎土石搗之以石片方磚砌之以鉄横之
又為戦舡使畫工畫徒命女史棵身把棹於西湖帝與之遊以為大樂
匠人武如蘇作大棧殿百餘屋罄竭國中財力
并作九重󰱑殿前掘為池通蘇瀝江引水泛天光舟以縱觀遊
其池縈紆屈曲開貢口可運輕舟之出入以為逸豫極其奢侈
民間疾苦士卒疲勞
五府軍築城
未䏻成功至是勑催京城内外各衛門應差湊作填池搬土
帝每日不時幸𨒣各處悅意者賞以金銀牌
已成之再更之更之築之年𥝝無窮築城
軍人疫癘十分之一
三月大水
初六日水棠養真庄純美殿監陳暠作乱
暠見讖云東方有天子氣乃陰謀大逆者稱陳太宗玄孫光淑皇后外戚與其子昇及其黨潘乙即占人名同利本鄭惟岱家奴廷彦廷藝公藴廷寶段布等稱兵於東潮瓊林寺㨿海陽水棠東潮等縣地方
暠身衣
緇衣軍皆秃髮自謂帝釋降生僣號天應
夏四月朔陳暠率兵過僊遊桂陽嘉林等縣逼犯菩提津阻河不得渡
帝親征御祥壽殿即瓊雲殿也號令諸将東岩伯賴叔懋廣福伯阮克讓明武伯鄭洪等提領官軍渡河奮戰到菩提臨賀等地方
帝令𭛁砲三響諸軍進擊大破之
槁敗走回于鄂山
初三日帝命定郡公馮鎮延興伯鄭孔昭富祿伯鄭萼提領官軍討之戰數不勝
鎮孔昭皆陷陣而死
鄭萼被執暠欲授以官萼不
屈而死
帝再命安和侯阮弘裕徃討之
弘裕領兵住菩提營
鄭惟㦃弑帝于太𭓇門
先是惟㦃以數諫帝忤旨被杖
惟㦃乃與黎廣度程志森等同謀廢立整飭船艘噐械在太極津聲言討賊
初六日夜二更將金吾護衛三千餘人入北辰門帝聞之疑有賊至乃出幸寶慶門外
七日昧𡙁有承旨阮瑀從帝間行過太𭓇門至碧溝坊朱雀池帝遇惟㦃問曰賊在何方惟㦃不答顧他大笑
帝揮馬而西
惟㦃使武士名幸者
横矟刺帝墜馬弑之
阮瑀亦死之
將帝屍㱕于北使舘士㝠衣火塟之一云以屍横馬上至南門火於待漏院宰相府䖏
欽德皇后謚󰦛節亦自投于火
軍士以两梓宮回塟于御天之陵降封靈隐王今有光孝殿在御天縣美舍社
后姓阮諱璹乃文江鄕管領之女也
阮瑀慈廉天姥人由中鄕試肆塲善草書
初從應義師官至兵部左侍郎帝甚寵幸之
甲戌科會試
年五十八文體蹉跌以不入󰱇
帝許再入遂擢第二甲進士出身
未幾官至刑部尚書兼保天殿東
閣大𭓇士翰林院承旨入侍經筵日夜飲博於内殿為世所輕
至是從帝為其子曰食君之祿當死君之難亦為惟㦃所殺
論曰靈隱烝父妾短親䘮假兄名奪人國窮奢極欲煩刑重歛殺盡嗣王干戈四起時稱猪王危亡之徵見矣
時惟㦃記殺帝乃與宗室大臣謀欲立穆懿王子光治武佐侯馮邁爭議立錦江王漴長子椅
祥郡公馮穎使力士殺邁於禁中議事堂遂立
光治時年八歳纔三日未及改元鄭惟岱將㱕西都
時安和侯阮弘裕屯兵在菩提聞惟㦃弑逆遂𭛁憤󰁮兵渡河燒京城庯舍與其家属子第欲圖報效遂斬武如蘇於京城門外
先是如蘇出身匠人以技巧惑帝濫授都督兼工部各所
時方作大殿百屋未及󰍶公民間切齒
及帝遇害如蘇亦棄市臣民皆指笑或唾其屍
是日鄭惟㦃與黎義昭及勳舊宗室大臣共迎立錦江王長子椅為帝時年十四
惟㦃義昭等見弘裕燒
毀京城乃使力士覃舉迎帝幸外㱕清華西都城會明興起義師
獨黎廣度出行于陳暠
是時城中失守社稷󰲝棄人民入城爭取金銀寶貨白檀麝香紗羅紵絲满於民間圖書胡椒草香等沕委棄衢路髙一二寸不可勝紀
壮勇者爭奪金銀或至三四百两劣者亦二百餘两
宮闕府庫爲之一空
前歳貢部使兵部右侍郎阮仲逵許三省阮貴雅等還至憑祥州聞陳暠作亂㨿諒原地方道路不通
通事何公勉杜慶餘
謀相官貨㱕于陳暠至光紹六年仲逵等周誅之
十一日陳暠陷京城僣號天應臨朝稱制用黎廣度李國事
時慈廉縣名羅寧社名人都力士鉄山伯陳真等糾出𦾔勇士并子第鄕兵五六千人起兵於廣花市
暠聞之乃分道使潘乙自青威寶陀而進
真亦由清潭餘裕而來
真先以兵逆戰進至射堆與乙力戰噐械俱盡乃以小堝擲之
真齒口被跡甚痛以孤軍難久留乃夜回駐營于黄花市
時楊保等亦有扶國討逆暠檄
十五日
帝自西都城糾率三府義師
命鄭惟㦃由天關應天而進阮弘裕由長安莅仁而進正營平富侯阮文慮永興侯鄭綏領水步兵並進直至東京
并移檄郡縣
十九日帝至蕉園
陳真先士卒挺身詣行在拜謁
二十三日招安山南營副將安信伯鄭熹提察黎嶘贊理黎翼記録張玄齡等繼進圍大興門外
暠出逆徒上大興門樓麾旗𭛁砲以禦官軍
少頃見剃髮三叢兵自夢橋進入瑞光宫
鄭熹稍却将退紅梅洞遇
阮弘裕軍再進入
是時惟㦃領水步諸軍並進四靣為城
惟㦃擊賊自太極津至東河津
逆徒大敗
鄭熹圍自大興門外
暠閉城自守
惟㦃又圍西北城邉再遇山西逆賊何公真率眾逼城欲誅暠與帝争立
惟㦃力戰公真敗死
時左檢點黎輦戰陷死于驛望社名
暠開城走過天德江竄于諒原
二十四日帝駐在清潭社名
二十五日良文侯阮時雍與杜岳等奉迎帝上京
二十七日復位大赦以是年為光紹元年
時光治在西都
後
為文郡公鄭惟岱所弑及其二弟皆遇害
論曰㦃大之惡甚矣
他日假手於人而不得其死也宜哉
夏六月二十八日太傅䧺國公黎義昭議定捕陳暠父子賞功
令如捉得暠賞五十人
首捕一人許右都督從一品蔭封三代不願官者賜金三百两級田二千畝次捕一人許都指揮使正三品蔭封三代又次捕一人許都指揮使同知從五品從捕十人許指揮僉事正四品又從捕十
三人許指揮同知
如補得逆暠子賞二十人首捕一人許都督同知
秋八月獲陳暠黨潘乙於東潮縣檻送京師斬於東河坊
命鄭惟産節制水步諸營以御史台僉都御史范謙柄賛理軍務畧定海陽永興侯鄭綏安美侯賴叔懋并覃󰁮桂陽覧山東人調步兵畧定京北由禮伯阮伯俊歸安集慈山府名諸縣
伯俊㱕至桂陽為鄕人所殺
綏等進至武寧市橋駐營
九月十三日黎義昭再議定捕得僞
将賞功令一捕得僞大将難賞十人易賞五人首捕一人難許都指揮使從三品易許都指揮僉事正四品
一捕得僞副将難賞八人易賞四人
再定功臣捕得逆暠及僞職
賞功令并定力勇武士及俊士功臣子孫捕得僞将賞公令
冬十一月再命鄭惟㦃阮弘裕與明武侯鄭拱廣福伯阮克讓提領官軍徃討陳暠於至靈鄒山崇嚴寺山麓
時惟㦃以軍士久勞逆暠未滅乃作文以慰勞将士
又使裨將鉄山伯陳真回
京討多士
先是多士恃有功勞衡衡國中脅奸豦女逼滛人妻故惟㦃使真討之
時有星隕於營中
惟㦃軍進至至靈縣名與暠夾戦於南澗
裨将名幸死於陣
惟㦃見賊挑戦欲擊之諸將諫不聽
賊又挑戦惟㦃忿怒分道進戦身先士卒
惟㦃及阮尚皆為陣暠所獲至萬劫行舘殺支
暠直到菩提
帝命鉄山伯陳真進討大破之刺殺甚多
暠遂竄于諒原不敢復出以月江為界
真與暠軍相持
暠傳其子昇僣號宣和
後暠削
髮為僧逃匿得免
今保祿安樂周原等村猶有祠在意暠死於此焉
昭宗神皇帝諱椅又諱漳聖宗之曾孫建王鑌之嫡孫錦江王漴之長子也在位七年為莫登庸所弑壽二十六塟永興陵
時既板蕩政非已出内聽奸䛕外荒禽獸昏暗不明剛愎自用其亡也宜哉
其母皇后鄭氏鸞乃清漳丕暴人也
以端慶二年十月初四日生
洪順八年㐮翼帝遇害無嗣大臣黎義昭鄭惟㦃等迎而立之
後㱕西都紏率義師直進至京逐陳暠遂即位改元光
紹以誕日為儀天聖節
七年而幸外莫登庸立弟椿即位降帝為陀陽王
統阮五年為登庸所殺
後追上尊謚為神皇帝廟號昭宗
丁丑光紹二年明正德十二年
春追尊皇祖建王為德宗建皇帝皇父荘定大王為明宗哲皇帝仍勑禮部尚書譚慎徽號定廟諱御名廟諱二十椅譓二字
字御凡臨文寫用刊書籍皆不之禁聲讀皆應回避連字如徵在之類不得寫用
命平郡公阮文慮為都将
夏四月杖殺假天武𬯵克昌
克昌天施縣仁武鄕効力前衛軍人於洪順六年稱曰駙馬降身未幾又稱天武
至是年正月出居本社寺號曰浮涇乞飯九包食盡取包葉燒化为藥助良民無子息者需索鷄酒
救助即効
事聞于朝差人捉送赴京杖殺之為其恠誕惑民故誅之
命太保瑞郡公吳柄為都将
以阮文運為京北賛治承政司承政使
五月二十八日追尊靈隱正為襄翼帝
秋七月朔安和侯阮弘裕與永興伯鄭綏有隙屯兵相拒
先是阮弘裕鄭綏俱徃討賊回于京師聽子弟反間遂成嫌隙
弘裕屯于東河坊綏屯于大羅城外相守
弘裕稱病不朝
科官阮貫之奏言
上以廉蘭賈㓂之事諭之不解
至是阮文慮鄭維岱俱入御前奏請講和二人
文慮以密詔出於袖中奏言鄭綏維岱以阮湞子阮淞立為僞主作大逆
於是捕維岱及右都督黎益旧旧音皆斬之
鄭伯适絞死
以維岱首梟於鐵山
伯陳真營外
是日阮弘裕󰁮兵擊綏於京城永昌曲浦復古等坊三戰不克
鄭綏裨将阮世副中矢而却
綏乃走入清華
陳真以弘裕逐鄭綏乃舉兵攻弘裕先是惟産𭁈鄭綏同族惟㦃養陳真為義子密劄山西各營子弟擊之
是日弘裕入見帝出自大興門意有陳真乃出東華門
頃之下船避回清華
時莫登庸鎮守山南陳真有書勸截之登庸不忍弘裕得免
初弘裕與陳真戰時日向暮有五色雲片出東方而黄雲飄楊滿天
識者恠之
諭曰黎朝當光紹時外㓂未平權臣相攻交兵闕下蹀血京師
曰色黄昏天雲散落國祚日衰兆於此矣
詔追尊愍厲公為威穆帝
二十八日殺假天蓬陳公務公務嘉福縣范松社軍人
先是副将左都督武川伯莫登庸奏言公務妄行妖恠誑惑愚民並劾丞憲官黎瓚杜韜等信惑邪説其畧云窃惟仁義中正聖人之所當行恠力亂神聖人之所不語
稽諸往古厥有明徵
皇帝府時必謹幽明之
分髙陽立極必絶地天之通
是皆揭標的於當時所以垂黾鑑於後代
於皇上聖光啓中興作之君作之師誕任寵綏之責化以道化以德期臻沕穆之休
凣在際蟠󰁮皆食息
今天施仁武軍人瞿克昌嘉福范松軍人陳公務類由賤隷本作齊民謂宜遵王道王路之㱕率循嘉訓却乃假天武天蓬之號誑誘愚民
以浮經𫢋寺為賣詐之塲以布𢪒神祠爲藏奸之窟
撒灰作薬術行而老少奔波咒水飛符計售而閭閻倒影
顧妖恠所為若是宜士夫出力排之
而承憲关等曾讀聖賢之書均任師帥之責當如仁傑毀河南滛祠以袪他惑胡頴杖廣東僧人以斥異端
胡彼凣流不明常理黎瓚文運則迷而不悟妄狀而信惑其非子驥杜韜則昏而無知妄本而附會其説
一一同㱕於左道駸駸幾惑於巫風
将惑以恠相惧以神既作譸張之態何儆非刑何度非法盍嚴懲戒之條
帝從之
以阮預為御史󰱑副都御史
冬十一月二十日以杜岳為吏部尚書兼東閣大𭓇士入侍經筵
閏十二月誅賊臣黎廣度
先是廣度降于陳暠
至是鎮将何𢒎鶽音準阮魯等捉得解送京師
莫登庸上奏請誅之其畧曰三綱五常扶植天地之棟幹奠安生民之柱石
國而無此則中夏而夷狄人而無此則衣裳而禽犢
自古及今未有舍此而䏻立於覆載之間也
今黎廣度帝祖父之餘蔭蒙朝廷之厚恩践歷四朝列位台鼎因循一節殆甚窺窬
要君則
百計逢迎專政則多方賣弄釀成端慶洪順之禍𡸈一朝一夕之故哉
比年逆暠稱兵僣干位號彼乃貪生畏死忍耻事讐假名爵而為逆暠誑誘愚民假頭目而為逆暠求封外國
狗彘其行梟獍其心梟惡鳥名獍音更惡獸名梟食父獍食母
人皆唾罵而彼則冥頑自如曾不顧君父之厚恩綱常之大義
其得罪於天地得罪於祖宗得罪於天下在所不赦
今将臣何飛鶽阮魯等已捉得正身欽奉勑㫖力士拿誅之
初六科十三道上奏為大
臣臨事变亂䏻死節義事逆賊
事臣等檢得前太師紹國公黎廣度居相職不䏻盡忠臨事變不䏻死節臣事逆暠抗拒朝廷至鎮守營将何飛鶽阮魯等捉得觧送果是逆賊之臣至是罪犯
臣等竊惟天地常經實在君臣之道春秋大義尤嚴亂賊之誅
名分甚明條章具在
金黎廣度猥承勳蔭濫典鑑衡固宜節厲忠貞思答思朝之眷
顧胡乃行多私僻竟包一已之奸㓙
剛方靡效韓休狡險亶浮林甫
閨門不正腥聞鄭
衛之風柱石非才力乏伊周之噐
徇私違理倚法弄權
兆瞰室之災則𩾛林木而廣營宫室樂迷心之智則執酒壼而徧酌下僚
所急者問金求田所事者賣官鬻獄
内而府衙各職盡出其門外而承憲等官皆由其首
溪𫫽縱貪饕之欲旌旗招奔走之徒脧削閭閻民窮而不之恤
紊亂綱紀政󰔦而不之恩
上則負社則卵翼之恩下則墮祖宗箕裘之業
所為若是安得智哉󰟸因逆暠之僣干靡効真卿之慷概
匡扶國難則
罔揮衛社之戈顧戀家貲則欲築藏金之塢
旦旦敢忘於河誓昏昏便陷於虜庭
臨變迷就子之方事讐忍偷生之恥低頭而拜逆賊深慚舞象之有知作俑而諭愚民殆甚屯蜂之凣蠢
狺音狺犬爭声然反靣慻音眷回顧也爾噬臍况聖神將欲自新信厚屡頒於明詔胡小醜曾無念𦾔頑嚚滋長於邪謀
負龐萌反漢之辜踵朱泚背唐之轍
海而洗惡莫勝浩浩之波天𡸈容奸󰱩入恢恢之綱何靣目而見日月何信語而對冠紳
忘
其親而奪其親事其主而反其主
臣子不忠不孝失身既犯於罪魁刑罸有要有倫負質合明於󰘊禁
又朝臣上奏為大臣背國從偽
事臣等紏得前太師紹國公黎廣度於端慶洪順之年包藏禍心濁亂天下
至逆暠犯闕不䏻堅守臣節又反北靣事讐顯是背國從僞干有重罪
為此臣等竊惟天地常經莫重軍臣之義帝王大柄尤嚴亂賊之誅
况此一鄙夫有如黎廣度以斗筲之小噐濫台鼎之重權
鬻獄賣官既構禍
於端慶守成之日逢君献諂又捉亡於洪順御下之時
忍為曷可勝言患失無所不至十載養天下亂有同林甫之奸一朝動漁陽兵遂致祿山之㓂
百姓以之騷亂九廟以之震驚固宜報國靡身贖賣國戕民之罪顧乃貪生畏死為事讐從僞之人
臣事逆暠累及三年陰助逆暠殆甚百計
僞詔僞諭僞勑封名爵以誑惑愚民詭計詭行詭言稱頭目以求封外國
誠犬彘之不若曾蜂蟻之不如
今謹僃奏聞
廣度遂坐誅
授阮荗海陽參政兼賛理廣福伯阮克讓營軍務
先是荗以清華憲察使回家守制满服赴京
時植陳暠構亂荗不應僞命
朝廷以荗有士望仍授本䖏參政并兼賛理未幾陞太僕寺卿
是歳天下大飢人民餓殍相󰥺
海陽東潮𰎟山京北安豊僊𨒣東岸諸經兵處尤甚
時主少國危諸將自相䧺長互生嫌隙
鉄山伯陳真既逐阮弘裕仍鎮守京師
帝遣左顯鐵城伯及新降将阮公度等將步兵莫登庸將水軍追弘裕等
走入淳祐今改淳祿避真宗諱也
官軍掘弘裕父文郎塚斬其首
弘裕再會兵與官軍相拒
弘裕因以書并討遺莫登庸
登庸得書與詩遂擁兵不戰
弘裕等遂全軍走還
定順化漕運官栗賞功令
凣順化漕運官栗二遭並勤官貟陞一級賞二資前力勇武士年深并已出身寄回本貫情願許如出身除中尉新󰱇出身材項除武尉正八品分入各衛宿直
文属有出身例除如縣縣丞若無出身并軍色民人除副武尉從八品
以
黎𡺄為户部尚書
戊寅三年明正德十三年
春會試天下󰁮人
取鄧乙御天縣海湖人廷試進士出身等十七人
及廷試問以知人安民
賜吳勉紹阮敏篤劉啓顓三名第二甲進士及第賴金榜等六名第二甲進士出身阮度戥八名第三甲同進士出身
按阮文泰記云臣謹按前朝自大寶三年壬戌開科或六年一󰁮或五年一舉未有定例
至光順賜年癸未科以來始三年一科𭁈明
國會典以子午卯酉鄕試辰戌丑未會試惟光紹三年戊寅有科者以二年丁丑歳當大比而時方有事至是始󰁮行焉
加封莫登庸為武川侯
秋七月初七日天暴風雨雷震擊人甚多
十一日殺鐵山伯陳真并其黨陳智阮俄阮伯達黎願欽等六人於禁中
先是真既逐阮弘裕權在掌握莫登庸亦憚之乃為其子登瀛娶真女
時有好事者為之語曰陳有一人為天下君兎
頭虎尾濟世安民
以故國舅褚啓壽國公鄭侑𭁈瑞郡公吳柄皆謀曰陳有一人即陳真也兔頭虎尾者寅之末卯之首也恐於是年有变勸帝旱除之
時鄭綏復入知金光殿賛成其謀
至是朝退帝使召真𭁈第子陳智俱入禁中令人閉諸城門使力士捉真
真走至城上守門人捉而斬之
其第子黄維岳阮敬敬後仕莫官至太尉西國公追贈西岐王阮盎等聞之擊鉦三連将兵入大興門外見諸城門已閉遂直至錦衣衛敵萬司
把門拒之
不得入
帝以兵巡内城以陳真頭示之岳敬等遂走
十四日阮敬阮盎阮囂髙春時等一作阮馬舉等贄共聚于安朗寺󰁮兵逼犯京城
帝夜幸嘉林菩提以避之
明日幸楊光蓄懿堂就覃󰁮家󰁮桂陽人屋在嘉林楊光社至晡時未飲民間至以芋餅進者
是時鄭綏屯兵于山南得萬餘人聞帝以幸外眾遂散
於是山西之兵肆為暴掠城中空虚京師遂為漁獵之塲
帝因召阮弘裕擊阮敬等
弘裕猶豫不果行
論曰自陳暠入京而宗廟散壞自山西作亂而京城空虚即此而知黎朝之不振矣
論曰人生有三事之如一君師𭁈父𡸈有異哉
昔張琇表繋於斧殺人以復父讐而名顯唐家郭卜兵入禁中逐君以救部将而聲揚李氏
是皆移事軍事主之心為事父事師之節𡸈有他哉
陳真在黎朝厥功不細
當逆暠僣篡東京真以一旅之眾晝夜轉攻之凣十餘日而暠之渠魁退走
及逆暠復至菩提真
以數千之兵渡水奮擊之曾未十日而暠之徒黨潰散黎之日月再明黎之宗廟復祀其視臣靡之復夏吉甫之匡周𡸈有誅哉奈何
大㓂未平群奸伺隙暗主聽讒於上奸毋構禍於中遂至召入禁中殺及将佐其視李髙宗之殺秉彝陳簡定之殺鄧悉有功見疑無罪被殺啣寃飲恨天地不知𡸈不痛哉
合阮敬阮盎而論之二人以帳下之将厲復讐之心篤志除邪挺身赴艱上以報宿昔之德下
以解念鬱之寃扶正氣於億年殄奸䧺於當日其於事師之道既明且白矣
然真之為将不䏻戒戢左右或殺名臣於大都之中或飲御酒於六清之内甚非人臣之禮則真之死也亦由自取夫何足恠
十六日以吏部尚書杜岳為御使󰱑都御使兼東閣大𭓇士入侍經筵
以太僕寺卿阮荗爲御史󰱑兼都御史
以黎𡺄為吏部尚書
八月太白經天
京北承政使范謙柄聞帝幸
嘉林詣行在拜謁奉命調粮以給軍食
帝命恭儉侯何文正檜溪伯黎大堵召莫登庸于海陽
帝再幸純羙堂臨朝百官
時登庸至謁帝擁水軍於珥河以蓄懿堂稍遠因奏請再移幸菩提御純羙堂得便扈從
并使人諭陳真子第阮盎等皆曰鐵山之死由於褚啓鄭侑吳柄之譖若殺此三人則君臣如故無有異圖
帝咱覃󰁮之計遂殺啓等而阮盎等益肆暴横擁兵不解
九月三十一日莫登庸殺御史󰱑都御史杜岳
副都御史阮豫
時登庸以帝在純羙殿水軍稍近真子弟地方請迁于寶洲
杜岳阮豫皆争之
登庸因使其黨丁蒙執岳預就春杜行營北門外桑田殺之
武睿有詩云旖旎旖音倚旎音你旌旗從風貌旌旗掛夕陽两宮泛泛駕飛艎
函犀戦士淹江上服豸中臣死道傍
萬理鋤菁子盈切蕉菁也林有盗三軍餒穗槖無粮
昇龍自古興王地何不雌䧺决一塲
時睿見帝及弟椿泛舟于外岳豫等諫死天下飢饉士卒乏粮帝又不居昇龍而迁寳
洲故有是詩睿山圍人洪德庚午科進士及第歷仕至少保尚書後為節義之臣
丁蒙奉帝幸寶洲
帝既迁寶洲永興伯鄭綏文臣阮瑡𭁈山西諸将共謀立靜脩公祿之子榜為帝改元大德榜乃恭王昌之曾孫也
得半年又廢之而立黎󰥣音猶改元天憲一云󰥣乃榜之同母弟父仍庶人也未詳
作行殿於慈廉縣名由芽社以閭閻人分置官属文武進朝綏等既立天憲時黎文前為順化總兵綏有書回於文前
帝在寶洲有程志森阮時雍扈從使人諭阮弘裕
弘裕聞之乃出清華兵來赴難
帝乃命弘裕𭁈莫登庸
領清華山南各道兵分道進擊阮盎阮敬等于山西
弘裕大敗死者甚眾
弘裕走下船自度不䏻克遂罷兵㱕獨留莫登庸𭁈阮盎等相持
冬十月命莫登庸提統水步諸營軍
遣阮時雍阮儼黎懿吳焕如明歳貢并請封因國亂後果不行
前使歳貢阮貴雅還自憑祥以為東各校書
帝再幸嘉林春杜營
以阮非虎一作惟虎嘉林縣人為御使台僉都御史武麟定為順化參正改命京北承政使范謙柄行乂安承政使命
乂安承政使潘廷佐為京北承政使
盖以謙柄京北桂陽人廷佐乂安天祿人故改命之
謙柄受命廷佐不肯就京北因𭁈謙柄共任乂安
以譚慎徽為少保禮部尚書入侍經筵
遣吏部尚書黎𡺄諭祭故都御史杜岳并賜吊慰錢一百貫岳文江賴屋人字󰦛正謚文節號義山先生生四男長子總莫明德己丑科進及第仕至東閣大𭓇士次子縉莫大正己未科同進士仕至刑部尚書茶郡公陣亡岳有詠史帝王唐律詩集行于世
己卯四年明政德十四年
春正月帝在菩提行營
鄭綏作
浮橋進兵半渡挑戦
帝遣大將攻破之斷浮橋斬得賊将梅陽伯
綏𭁈黎󰥣退㱕安朗安樂地方
帝又命將征之綏等夜驚遂遁走
二月初二日勅旨傳中書寫勅命誥命有姓名奉寫尚寶奉用寶
三月至四月天大暑損禾米貴
太原宣光源頭咤賊作亂劫擄人民妻子財物
以東閣校書阮貴雅為東各𭓇士
下五月咤賊眾潰
時直大雨咤屯于泥淤之地
九月二十日帝還京大赦賜覃恩陞一級封莫
自是眾心離沮無有鬪志軍遂潰
秋七月大雨
命莫登庸提統水步諸軍圍黎󰥣於慈廉因决水入黎󰥣軍
󰥣與阮瑡等走至寧山即今之安山也官軍獲之載㱕以徇瑡當徇時有詩云本欲𭁈周救萬民誰知天意不隋人
烏江水闊難東度赤壁風髙易北焚
雲暗寧山龍去遠月明福地鶴來頻
英䧺成敗古來有但恨平生志未伸瑡安縣人
登庸為明郡公
以東閣𭓇士阮貴雅為吏部左侍郎
庚辰五年明正德十五年
春正月命莫登庸節制各處水步諸營以范嘉謨賛理軍務
是時武嚴威起兵於场伸大同属宣光帝命瓊溪侯武護領軍討之
以范謙柄賛理軍務
以武睿為少保吏部尚書兼東閣大𭓇士入侍經筵
以吏部左侍郎阮貴雅為御史󰱑都御史
夏四月會試天下士人取阮弼等十四人弼乂安人
廷試同進士出身
及廷試上親策抆以人才賜阮泰拨第二甲進士出身泰拨錦江平浪社人有節義鄧公瓚阮弼等十三名第三甲同進士出身
命禮部尚書兼史官副總裁知昭文舘秀林局鄧鳴謙𢮪大越歷代史記鳴謙山圍圍自号脱軒先越鑑詠史詩集行于世
生以阮有嚴掌翰林院事
賜少保吏部尚書兼東閣大𭓇士入侍經筵武睿貞懿功臣
六月順化處土酋逐總兵使端良伯范文訓掠其妻子財物
時文訓多率子弟從行易置衛所
官攬擾其民并私殺丹田縣武舍安傳等社土酋胡伯光等四人
以故伯光子弟率本處四千餘人逼圍其城逐文訓
文訓棄妻子迯出新平地方
行順化承宣使范謙柄憲察使吳光祖等𭁈文訓妻子俱承船遁被本處民盡掠取文訓船財物并妻子固要謙柄光祖船逼令還任
後二月帝命蔡憼音景代謙柄為順化承政使
謙柄等由是始得還
秋閏八月二十三日贈杜岳為少保尚書御史
󰱑都御史文貞伯謚文節
以御史󰱑僉都御史阮荗為副都御史阮貴雅為吏部尚書陪侍經筵
辛卯六年明政德十六年
春封莫登庸為仁國公節制十三道水步諸營
以范謙柄為禮部尚書參預朝政
三月十四日明武宗毅皇帝崩無嗣
慈壽皇太后定議遵祖訓兄終弟及之㫖為遺詔遣文武大臣迎廣嗣厚熄於興邸入繼大統以四月二十二日即皇帝位
大赦
以明年爲嘉靖
元年
夏四月十七日立洪順六年甲戌科進士碑
命少保賴部尚書東各大𭓇士入侍經筵武睿撰記中書監典書朱廷寶書金光門待詔范德貌篆
按武睿記云洪順六年甲戌科進士其恩榮次第一遵明例春官請刻碑立于太𭓇以垂永久
適属厄運兵戈倥偬題名之事未及竣集
陛下業荗中興功光前烈緝熙聖𭓇而涵泳道源皷舞化機而作新文治
戊寅年春既
臨軒而策士
庚辰年夏又制󰁮而收賢
迄于辛巳又立甲戌題名碑以僃缺典以昭激勸
何莫非聖上隆儒盛意之所運用乎且是科進士素已隨其噐使咸在庶僚或奉羈勒於患難之秋或賛秘畫於治平之祭或脩政立事或視草演綸其操履才䏻亦可槩
見迺今再蒙粉飭其感激之心
當何如耶必精白承休必始終圖報
先噐職而後才藝先德行而後文章
爲景星慶雲以瑞爲時為渾金璞玉
以寶於世為干将鏌鎁以平僣亂為楩楠杞梓以壯棟梁為菽栗布帛以濟民生為參苓芝术以壽國脉使治躋熙暭而措天下於泰山磐石之安方為上不負聖德之所褒下不負平生之所𭓇
斯功名事業垂堅珉於不朽矣
儻或不然則賢否忠邪之迹是非得失之分𡸈容揜哉
秋七月帝幸莫登庸邸加封太傅
八月帝幸瓊雲殿尉勞莫登庸及諸将士往京北諒源地
方搜捕陳昇
九月勑諭莫登庸及諸營将士等朕聞為國除兇蹈危履險将軍之責也
故齊田單冐矢石而狄人下
唐李愬衝風雪而淮蔡平是皆衛社稷有大勳勞於天下
卿朕之所倚賴今逆昇啸俱餘黨窃據諒源地方朝廷命卿為都将節制天下水步諸營分道進討能跋涉山川衝冐風雨破逆賊於鳳眼保祿等縣燒毀賊營斬得賊馘生擒賊俘
凣所經過秋毫無犯各社居民並已首服捷書屢奏朕甚嘉焉
特差
少保兵部尚書錦山侯黎叔祐司禮監總太監兼村用庫事黎快左侍郎東各大學士阮綗賫勅諭慰勞卿及諸營将士并有銀子一百兩付卿隨宜賞賜有功
勅至卿當體朕意以忠義激將士同心恊力議策搜捕要得逆昇正身脅從者一切不問
俾積年通迯之㓂巢穴掃空一方塗炭之民按堵如故以通侠道以則圖功則卿之勳名垂於宇宙山河帶礪之盟愛及苗裔永世無窮矣
是時官軍進至諒原等地方昇等並
走捕得昇妻𭁈女誅之
㫒走入七原州一云㫒走亡入明國後檻送京師
壬午七年八月以後附恭皇統元元年明世宗嘉靜元年
春正月明遣翰林院編脩孫承恩給事中俞󰦛來諭嘉靜皇帝即位
會國亂承恩等不得達至
癸未年承恩還太平府󰦛道卒
夏四月二十日京城盗𭛁燒燬畿内庯舍
帝命東郡公莫橛廣郡公喬文琨𭁈諸将入侍宿衛
橛文琨等奏請許弟子列奇在城外京畿乃得
息
寶川侯黎克綱良富侯黎伯孝等作乱稱兵於東岸嘉林地方
莫登庸親率諸将討之不克
副提領四城軍務鄒山伯黎壽死于陣
後伯孝兵敗竄于諒源被擒送京師
初伯孝居鄕里人以為善及就擒鄕村老幼當五十餘人詣闕乞贖罪
不許殺於東市梟首三日
秋七月二十七日帝幸于山西明義縣
時莫登庸威權日重眾心㱕向
以假女侍帝名雖進奉實則伺守
又令長子登嬴為毓羙侯掌金光殿
登庸步行則
鳳盖鎖金水行則龍舟引䌫出入宫禁無所忌惮
并殺署衛阮構都力士明山伯阮壽及覃󰁮等
帝陰𭁈范献范恕等謀命人賫密詔於西京使鄭綏迎援
乃於二十七夜二更献恕等入侍宴奉帝出外皇太后𭁈弟椿不預知
帝幸山西明義縣夢山
明日登庸知之以兵邀截要害各處
二十八日登庸張旗於京城令各坊庯舍無得驚疑
又使黄維岳等以兵馬追帝及於石室
帝以石室兵拒之捉得維岳
是日登庸入京釋
程志森阮時雍之囚
初帝以二人附登庸繋之於瓊雲殿未及殺遂幸外故登庸釋之
時帝既幸外登庸乃𭁈太師諒國公黎輔羙郡公黎琱錦山侯黎叔祐宏禮侯范嘉謨端禮侯楊金鏕瓊溪侯武護楊川侯阮如桂共謀立帝弟椿
其勅諭曰予德宗建皇帝之孫明宗哲皇帝之第二子光紹皇帝之親弟
茲以光紹七年七月二十七日夜時光紹皇尚被奸人脅廷于外朝臣太師諒國公黎輔太傅仁國公莫登庸及公侯
伯駙馬都尉文武臣僚同心推戴謂生民不可無主神噐不可久虚同請于予纂承大統
予以宗社生民之故義不容辭已權勾當宮中各務内外文武臣僚守職如故
護衛及在京諸營将士嚴加宿直守僃如法
奉天府及各府縣社員人安居樂業以保生全之福
三十日黎琱阮如桂奉春幸嘉福洪市遂作行殿仍急在軍民築錦江壘以自守
北江副都将福山伯何飛鶽平湖伯嚴伯驥福源伯阮熾扶興伯范在等先受
光紹帝密詔并撫諭文乃出北江子弟各駐兵於東岸西橋江臨川伯譚慎徽掌翰林院阮有嚴楊楷皆在焉
登庸督諸将𭁈飛鶽等相持
登庸诱范在爲嚮道
伯驥等並北走
時文臣阮秉和范正華阮拨萃褚師董共就桂陽縣覧山社𭁈范謙柄謀從光紹帝
見謙柄已在飛鶽營知事不成乃共來謁椿
八月朔登庸𭁈黎輔等率群臣共奉皇弟椿即皇帝位
詔曰天之立君所以為民君之奉天
所以惠民
我大兄光紹皇上祗荷天休丕承祖烈󰈫亂反正布德安民七年于兹
今年七月二十七日夜時被姦人脅迁于外
朝臣黎輔等以朕明宗哲皇帝之第二子光紹皇上之親弟同心推戴再三勸進
朕以宗社生民之仲固辭弗獲乃祗告宗廟以今年撥月初一日即位
改元統元芫年大赦天下凣三十二條
初十日統元帝幸海陽嘉福縣福延社檜廟又幸洪市遂作行殿于縣中裝載城中府庫金銀錢貨全㱕
之
十一日光紹帝自夢山行營𭛁還京城駐于芒山社
大風二日
吏科給事中阮克綏入見
帝命力士斬之
先是帝召克綏克綏見帝幸外不肯就有傲色
至是入見故斬之
因𤼵行過恭儉江橋折陷江中黄袍乘󰲛並湿
命拿國威府楊廷秀等責以假作橋梁之故後又放之
十六日御瑞光行殿臨朝百官四方響應
臨川伯譚慎徽副都將福山侯何飛鶽等受密詔㱕北江起兵
又有王潭侯黎永何里侯黎廣等來見
寧川
侯黎廷秀在山南下伴亦應之
復令廷秀湊本縣并所属諸營分兵鎮守於𣾴渡寧江義禮等社要害處
後為登庸所破廷秀為子弟所捉到登庸營仍解送回洪市在行殿
統元帝以廷秀有𦾔勳勞止令絞死
光紹帝遣阮敬黎永嚴伯驥喬伯謙阮熾等分道進討於嘉林文江唐豪錦江良才嘉定等縣相持閲月勝負未决
時光紹帝在瑞光行殿使中史召鄭綏於清華往返凣三四輩
綏見帝在瑞光不信諸將信任群小
稽遲不赴
時西南北等處光紹帝以有之
莫登庸分水步諸營犯東河津各處光紹帝命賴叔懋阮餘歡阮定譚克讓等列營鎮守相持為登庸所破叔懋餘歡等兵稍却
興賢等四人擁盾持鎗由復古坊直入瑞光殿
時光紹帝當視朝總知鄭恩奏曰兵已逼矣帝乃移出
󰟸見興賢等突入殿庭護衛人拒之
帝乃避出駐于仁睦𦾔亭民間争以米粥進百官倉卒潰乱水集是
日申時幸慈廉縣天姥重光寺
九月二十日
光紹帝再引兵還京師駐于京城之西即慈廉縣上安决作行殿以視朝立太廟於城之東
冬十月初三日遇宣慈皇太后忌辰
光紹帝詣太廟行禮過安决橋侍侯人侍扇失脚陷于江中
四日過儀天聖節百官進慶賀
表文經數旬鄭綏将清華三府并各處将士萬餘人來護駕再回本營
綏属将阮伯紀入侍
范田恐其爭權因奏斬之以首詣營門
綏以是念始有異志
初十日天雨蝗䖝
十三日光紹帝親祈于天其
奏告文曰茲以國步遭屯天災示警
秋禾就熟適被蝗䖝夏務興功又遭旱熯
既失三農之望恐貽兆姓之憂
臣久在播迁第深勤恤念休徵之未應由疵正之未除
或忠邪並進而未知用舍之方或刑罸不中而猶多僣濫之失或人命横罹於鋒鏑或民財重困於征徭以至秉國正者或乖調爕之宜董師閫者或肆貪殘之態所以陰陽失序災沴屡生焦勞
深切於疾心寅畏󰱩申於懇禱
伏望曲從民欲妙轉化機俾
甘雨旁
施惡虫盡去四野載芟載柞不愆播種之時百穀實好實堅咸遂登豊之願盗劫適聞屏息󰘊家聿底謐寧
臣不勝懇禱拜祝之至
十七日有黄赤氣又有散彩黄色蔽天在東方
十八日申時鄭綏鄭惟悛等陽言勘平地處二營鎮守於驛望社
至暮駐營明日侵晨綏𭁈惟悛等伏兵驛望𭛁砲三聲率眾大噪
光紹帝倉卒不䏻制乃退入宫
綏等因脅帝回清華
國子監司業黎孝忠死之
於是天下失望
十一月
十二日定山侯江文裕起兵于清威山明懷安彰德等縣
清譚上福富原諸縣人民皆應之
蓮湖伯黎文福告急于莫登庸
登庸猶畧定京北差禪将討之喬文琨由富原進入清威梅川侯黎伯驪由清譚進入彰德東山侯莫橛由清威進入彰德四靣夾攻大破之長驅一夜至山麓而還
十二月十八日統元帝自洪市行殿進𭛁還京師
二十二日就菩提行在朝百官
恭皇帝諱椿又諱慮聖宗之曾孫建王鑌之孫江王漴之次子也在位五年壽二十一錦
莫登庸所弑塟華陽陵云人心已離水素中下時國祚既䏻靖乎
帝乃昭宗同母弟以端慶三年七月二十六日生
光紹七年
昭宗出外莫登庸因立為帝
以生日為欽天聖節
逮登容簒位󰲝為恭王𭁈皇太后俱遇害
後追謚曰恭皇帝
癸未統元二年明嘉靖二年
春二月一十九日帝在菩提行營朝百官
以前年壬午例有鄕試因國乱未有開科乃詔山南山西海陽京北四政各士人共就嘉林春杜洲應試一云珥河中洲以丁貞黄琮
等為提調監試
其試法分為四區四政共𭛁一題
以王荗淵為弟一即王希曾也
會試天下󰁮人
取陶儼等三十六人
廷試上親問以君師之道
賜第一甲黄文賛阮詮阮道貫三名進士及第第二甲段廷章等八名進士出身第三甲阮畜第二十五名同進士出身
賓貢士范所玉王希曾亦預選中
莫登庸使其黨山東侯莫橛瓊溪侯武護陽川侯武如桂等擊鄭綏于清華大破之
綏因迁光紹帝于原頭
封阮時雍為良
文侯
時雍有二女一進於統元帝一適莫登庸
後封爲統郡公時雍文江縣多牛社人
三月十六日禮部尚書丁貞奏乞行諭祭并加封各䖏自典神祠該一百十三祠
夏六月封䧺山侯喬文琨為廣郡公
秋七月二十六日以生日為欽天聖節
八月蝗
莫登庸󰲝光紹帝為陀陽王
以東閣大𭓇士阮貴雅為吏部左侍郎
甲申三年明嘉靖三年
春帝在菩提行營進封莫登庸
為平章軍國重事太傅仁國公
莫登庸使其黨莫橛領兵擊鄭綏于清華源頭
以阮貴雅為御史󰱑副都御史
秋八月作考試閲󰱇塲在神武殿前衛直盧
造户籍田簿
冬十一月二十四日奉加封列聖睿號帝后各一字
贈故鉄山伯陳真為郡公封其子陳實爲弘休伯
初真為奸臣所譖𭁈子弟六人俱被殺
至是帝知其忠故贈之
乙酉四年明嘉靖四年
是年地震者二
夏六月大旱
十五日月食
冬十月初九日莫登庸經行各處自為都将總率天下水步諸營擊鄭綏于清華源頭
二十八日未時接得光紹帝於清都府良政州翠󰁮󰀋髙山安仁洞
十一月朔光紹帝回到東河
十二日光紹帝在二等御朱
所時早未朝軍士集於行在門外婆染處
十九日大赦
其詔文曰帝王去暴安民聿大春秋之統人君施惠行慶盍弘
雨露之仁道合弛張化覃普率
我國家乘時啟運應天順人
太祖髙皇帝創業開基拯生靈於水火
太宗文皇帝立經陳紀奠國势於金湯端本洪源深仁厚澤
聖宗淳皇帝内寧外撫戡以武寧以文
憲宗睿皇帝位践禮行顯㢤謨承哉烈神傳聖繼矩襲䂓
重共和思衍於周休屯否偶遭於漢厄
洪順光紹之際國步多难
陳暠鄭綏之徒乱階大釀擾
擾豺狼肆毒嗷嗷鴻鴈哀鳴
予以德宗之孫明宗之子惟義𭁈比俯從百
官之樂推視民如傷甚憫帬生之久困
欲底戢戈之效載稽推𣫂之文
特命都將太傅仁國公莫登庸總率天下水步諸營聲罪至討
節制之兵方鷹陽而虎闞逋迯之眾已蟻潰而麕驚
暠綏脱喙而速亡敬盎捧頭而就戮
克慎餘歡之輩須㬰鱷断於天関公侃廷瓚之流󰟸刻兎窮於良政
當此純陰月季接得陀陽王㱕
東西南北攸同諒無思而不服溥博淵泉時出宜敷政以在寬
合行事宜左方用列於
戲軍體元而𭛁
育兹同天地之生成民敏德而恊中尚挽唐󰔄之熙暭
布告天下咸使文之
十二月十五日夜雷震
十七日月食
以楊金鏕提領四城軍務事封端禮侯
莫登庸殺福良侯何飛鶽等
時飛鶽等聞莫登庸已逼光紹帝解散北竄為其徒紫岳伯執送京師隘殺之
飛鶽既死嚴伯驥𭁈阮熾竄死於諒山文淵州
譚慎揮以前日奉使諳程常馳告陀陽王播迁亦竄死
阮文運阮太拨皆死義
阮有嚴
竄三農後檻送京師車裂以徇並推殺其子
楊楷後亦檻送京師釋之黜為廣南承政使死於任所
楷善於詼諧人皆鄙之
獨范謙柄䏻告出謁黜爲户部有侍郎
阮荗常從光紹帝回清華及光紹帝為登庸所逼荗竄身回京待罪
帝将殺之范嘉謨為愛其才可任言諍乃釋之尋貶為宣光承政使未幾再保為御史󰱑都御史
丙戌五年明嘉靖五年
春二月十二日帝行西京光紹帝預焉
命端禮侯楊金鏕留守東京
三月十五日月食
定扈從留守二十四條
夏四月會試天下士人
守范廷光等二十人
廷試問以聖哲之理天下
賜第一甲陳必聞阮文猷劉忠𠃔三名進士及第第二甲黎光貢等四名進士出身第三甲范廷光等十三名同進士出身陳必聞安老縣月盎社人仕莫官至尚書韓川伯藻之父
秋七月十五日定功選任
令御史󰱑都御史阮荗奏一官軍則有衛司所等職管民則有府縣州等官
󰱇任之方不可以不公也
伏乞繼今前
項職有鈌該長官具奏送吏部照鈌銓除如例
若某貟人猶有具本堪保并應除者吏科駁停其本以示󰱇任之公
八月令上洪下洪荆門南策太平等府築海陽真金堤
莫登庸殺進郡公阮領
領娶莫登庸之妹璤僣封慶艷公主
領又娶妾十人
璤遂訴領樹黨書故殺之
因以璤㱕于良溪侯裴堵後封臨國公
時侍書阮詮本娶領女及領見殺詮亦出其女
初六日以御史󰱑副都御史阮貴雅為吏部尚書陪侍經筵
九月二十一日御史󰱑都御史阮荗等奏一賛理記録将臣吏有軍功已具本應引󰱇定為逐項以次銓除牧民首領等職若不合資格者除中尉百户等職以息冗濫之弊
冬十二月十八日太傅仁國公莫登庸令沛溪伯范金榜密弑光卲帝于降所因以梓宫回塟于清潭之永興陵
丁亥六年六月元年以後莫僣明德明嘉靖六年
夏四月遣松楊侯武有蘭川伯潘廷佐中使杜孝悌等持節旄賫
金󰀋烏龍冠服玉󰅾紫轎畫扇紫傘徃宜陽古齋進封莫登庸為安興王加九錫
登庸迎接於新明安插渡
五月初一日司天奏日食不驗初五日頒扇御制周公輔成王詩祐命周家實自天勤勞佐治任仁賢
譖邪肯為讒人設忠孝終存實德堅
禮僃樂和平定日政清刑措暭熙年
林風令聞光千古景行髙山尚勉㫋
莫登庸自古齋詣京師入拜見自東華門出大興門
是日有小雨
十一日莫登庸再回古齋
六月莫登庸自古齋入京逼帝禅位
時國中臣民咸属莫登庸俱迎入京
十五日百官班定未有禅詔
百官令吏部尚書張孚説草之
孚説張目叱之曰此何義也
復令東閣大𭓇士道源伯阮文泰
文泰遂秉筆作之其詔曰惟我大越祖乘時革命誕受多方列聖相傳嗣有曆服盖由天命人心恊應以致然也
洪順末年時遭多難陳暠首構乱階鄭綏立逆竪人心既離天命弗祐
是時天下以非
我家所有
予否德忝位負荷弗堪天命人心㱕于有德
咨爾太師安興王莫登庸禀睿智之資有文武之畧
外飭四征羣方率服内宅百揆庶績咸熙
功大德懋天𭁈人㱕
兹酌厥中乃遜以位
惟克𠃔德永保天命以康兆民
尚其欽哉
是日登庸稱皇帝
大赦改元明德
降封帝為恭王與皇太后鄭氏幽于西内宮
後數月逼令自盡
太后祝天曰登庸乃人臣反萌簒位復殺吾母子他日彼之子孫亦猶是也
遂𭁈宮帝俱殂
登
庸迁其屍于北使舘暴露㱕塟于御天之華陽陵從天子皇後禮今御天縣羙舍社有承休殿是也
論曰令望本畧云明人之禍古所未有
黎太祖󰁮一旅之師殄百萬之㓂十餘年間而天下大定斯亦難矣
復䏻親率六師經理四塞平忙禮平狗玁定太原定宣光占城復從哀牢震懾
功德之盛無以加也
然多行殺戮頗有不仁
太宗重道崇儒設科取士任賢納諫敬天勤民斯亦勤矣
然耽于酒色不正其終
仁宗
以幼冲之資撫豊亨之運母后稱制海宇謐寧
然不幸遭变甚可痛惜
聖宗時属内難人同推戴尊臨五位振刷百為
立府衛定官制興禮樂󰁮廉能征討四疆開拓土宇
茶全就擒老撾土崩琉球輿尸琴公走死四瀰賔服八極傾風三十八年天下安治
何其盛哉
憲宗存心圖治而享國不永
肃宗尊師重道而早年夭殁
繼以愍厲之暴虐不道靈隱之簒弑得國陀陽王之内乱見迫恭皇帝之天祚
已移果何為哉
附莫登庸僣位三年僣追稱尊號為太宗登庸宜陽古齋人初以漁為業及長有舅力考中力士出身
洪順間陞都指揮使武川伯歷士三朝
統元間位至太師仁國公後封安興王
陰結朋黨内外恊謀人心㱕附
遂行簒弑假詔稱禪而即真矣
是月登容入昇龍城居正殿
登柄評曰本紀言莫氏代黎盖以明夫簒逆
之端
當此之時󰁮朝諸大臣皆注目閉口靣靣相窺
向使黎朝中有一人䏻扙義與黎家出力誅逆禁惡以討叛臣之罪則其興復社稷猶可圖也
胡乃甘心守職依憑寵祿以苟富貴圖免其身
反縱小人陰賛然敎之謀助成其勢以求榮顯使莫氏日益驕弄得以自專上既無軍臣之分下自萌簒逆之心
恋爵固寵󰱧義損忠行若狗彘罪惡彰聞其視古之諸賢則遠矣
于斯時也權間勢大臣下異
心天子孤立於其上舉朝無一人可托欲無傾覆𡸈䏻得乎
卒使翻成光紹統元之禍逼脅人心天帝于荒丘奪取黎朝天下僣稱位號居于黄屋絞僞多端
以海陽一隅之地稱爲陽京自廢黎朝陵寢誅戮前大功臣子尊迹其所行𭁈曹操無異
可勝痛哉
登庸封其宗室莫鈌名為靖國公中官阮世恩為蒞國公唐安縣慕澤社人使居輔弼左右
臣民失望天下惶惶
登庸恐人心懷𦾔久復生变乃遵守黎
朝法度不敢廢置撫諭臣󰱃鎮則人心掩其耳目
謀假求功臣世家子孫
於是人多迯竄山林或隐若姓名不出或羣聚為劫黨或去臣於外國以偷生莫知所從矣
戊子莫僣明德二年明嘉靖七年
春正月是時登庸欲更立新政乃令鑄𦾔年號樣圜法通寶錢多不䏻成
後復鑄鉛鉄新色諸間錢頒行天下各處使之通用焉
登柄評曰錢年莫氏雖以受禅猶書黎朝統
元六年為正
自茲以後黎朝無年號可紀乃以莫氏明德年號分注两行不得書正統以明簒僞也
至癸巳年荘宗復起兵于哀牢國中𨿽未盡復然以正統書之盖以明夫君臣之分如此也
二月登庸以阮國憲為駙馬都尉太保林國公賜姓莫莫國楨為太師麟國公莫廷科為左都督謙郡公
少保通郡公阮時雍萊郡公陳棐淳溪侯屈瓊玖慶溪侯阮秉德宏禮侯范嘉謨蘭
川伯潘廷佐道川侯阮文泰文達伯阮荗崇禮伯何景道沂川伯莫益徵興殷伯阮鏏祿憲侯阮狄文塲伯范正誼文斗侯阮專羙河汾伯阮度蘇川侯黎光賁文寧侯阮典敬及中宮掌監阮厚廉等五十六人皆陞秩賜爵有差
登庸使人徃燕京告于明人謂黎氏子孫無人丞嗣囑使大臣莫氏權官國事統撫民眾
明人不信密使人徃探訪國内消息詰問因由陰求黎氏子孫以立之
莫人每以文詞華飭對答又
多以金銀賄賂
及使回密告謂黎氏子孫既絶弗䏻嗣政委托于莫
國人尊服㱕之乞少恕罪
明帝罵不許
登庸恐明人問罪乃謀割地納㱕順二州人民及金銀二軀并寶珍奇貨異物
明帝納之
自此南北復通使徃來
冬十月登庸以承平之後制度稍弛意欲更張振作乃命其臣國憲等議定兵制田制祿制及置興國昭武錦衣金吾四衛并五府内外各衛所所属各司司號官名及各衙門員數人數兵
數倣如前朝官制依例編補充之
廼以海陽處鎮兵属為興國衛山南處鎮兵属㱕昭武衛山西處鎮兵属㱕錦衣衛京北處鎮兵属歸金吾衛
分補各司每司置指揮使一貟指揮同知一員指揮僉事一貟忠校十貟忠士一千一百人分爲二十二番宿直
如有功勞除千户統制𬋩領中尉等職
每衛置書記一貟用前記錄出身如除首領牧民各職
其忠士照例分番每番分為五甲每甲置甲首一貟本司官擇取忠校的
當者具本除授
己丑莫明德三年明嘉靖八年
時黎朝𦾔臣鄭顒鄭昂兄弟二人奔告于明
莫氏多用賄賂於明沮之
事未䏻濟皆死于明
時清華右衛殿前將軍安清侯阮金宋山沛庄人一云弘裕之子等率子弟奔哀牢國
主乍斗以為唇齒之󰘊給以岑州人民及土地㱕之
由是畜養士卒招亡納叛陰求黎氏子孫立之以圖恢復
莫開會試科
賜杜綜文江縣賴屋社阮沆阮文徽三名進士及第阮雲光等八名進士出身
阮有焕等十六名同進士出身
冬十二月時莫登庸簒位三年自以年老乃以位與其長子登瀛自稱太上皇出居祥光殿以漁為業遨遊自樂
莫登瀛登庸之子僣位十一年後僣追称尊號為太宗
庚寅莫大正元年明嘉靖九年
春正月朔莫登瀛僣位大赦改元大正
時清華人黎意以黎氏外孫憤莫氏簒僣乃起兵于椰州復稱光紹年號人多㱕之旬月之間郡縣響應兵至數萬餘人乃與部將
黎如璧黎伯造何公僚黎宗舍阮暠等布列营寨分置奇隊部伍起砲令揚旗號屯兵馬江
於是遠𣂷豪傑咸以為黎氏復興相與奮𭛁趍附不數年間軍聲大振
三月大旱蝗䖝禾榖枯死至六月下旬始雨
夏四月登庸自督始步數萬擊黎意于馬江
登庸兵數敗乃退回京師留其太師麟國公莫國楨等鎮守華林營
後國楨退守宋江
秋七月黎意進屯西都城立行營于義路江
時
有人進黄袍及黄盖二柄将士大賀
八月二十三日登庸既回京登瀛又引兵入清華大會于弘化江分兵二道並進
莫國楨領戦船二百隻先進限後日至安定多祿江一作烈市江
時黎意先已預僃陳疑兵于多祿江自將精兵夜時潜進間行縣中及旦軍至安山江邉大起砲號三聲截戦國楨後
軍莫兵驚會棄船登岸走散
意騎馬親率諸将突陣衝擊手刺七十餘人
莫兵大潰乘勢逐北斬首無數
是日午時登
瀛未知國楨已散自督其宗室進兵洞滂以躡黎意兵後
意聞之乃奮身𭁈諸将令曰今日遇此大敵若不戦則何日以興復黎朝乎
諸将聞令咸奮力縱兵進戦大破之斬莫兵萬餘死屍相󰥺
登瀛退兵固守
意軍一日兩勝威聲大振莫兵遠去
冬十一月登瀛還京
十二月黎意為莫兵所獲
時意收兵撤寨退屯椰州以兵勝心驕不為預僃少有輕敵之心
至是兵少食盡令使将士遠入山内運糧以此營寨空踈隊
伍不整
人有來報莫國楨消息
國楨乃󰱇輕兵戦船五十隻日夜兼行進至枷州寨
意突戦不克為莫兵獲之軍大會走或奔投哀牢㱕于安清侯阮金或散㱕田野
國楨檻送意回京軍裂于城南門外
辛卯莫大正二年明嘉靖十年
黎朝𦾔臣璧溪侯黎公淵阮我阮壽長阮仁連等公淵雷陽海歷人壽長農河内人仁連廣南彰義人貢起兵于清華
時公淵等忿莫氏無君乃自率子弟㱕清華起兵亦称黎兵擄掠郡縣燒毀民家
或在陣亡殁或擒獲送京
一方之民偏受其害抔得休息人民飢饉米一升直錢一陌
後山東人名䧺山者得罪於莫乃自將子弟數百人竄入清華創立營󰀋㨿守数月
登瀛使将擊之
舍於玉勳村病卒兵乃乱
壬辰莫大正三年春明家靖十一年
莫開會試科
賜阮倩清威耕獲人仕至尙書舒郡公後㱕命黎朝倦之父裴永吾山快三名進士及第阮迪康等六名進士出身阮良弼等十八名同進士出身
莫令禁内外各處不得持鎗釖及
尖刀干戈兵噐横衡道路
違者許法司捕捉
於是商賈及行人皆空手而行夜無道劫放牧不收每一月一點視或有生産不䏻識其家物
數年之間道不拾遺外户不閉屢大有年境内稍安
冬十月登瀛勅賜中人忠厚侯鈌姓名弘化縣人為大将軍使領兵統𬋩清華三府同三司官總鎮一方兵民
西安伯黎丕承安定縣香市人譖曰愛州之地山川險峻地勢肥饒兵糧富足且權宜分不宜專若專之必致禍亂倘有变𭛁恐後難制此地
非朝廷之有也
臣願詳察毋爲後悔
登瀛乃復分清華為二瑞源安定永福東山錦水石城廣平七縣委黎丕承𬋩統之與忠厚侯相為控制
及丕承得權乃自益驕縱卒生变心
是月彗星見東方
十二月黎朝𦾔臣安清侯阮金尊立昭宗之子寧于哀牢
初金在哀牢養兵蓄銳使人徃國中遍求黎氏子孫乃得昭宗之子寕尊立爲帝改元阮和是為荘宗以正國統
於是西土豪傑之士多㱕附之
帝拜金為太師興國公及
諸将佐皆以次受封
凡軍民事無大小悉皆委之日夜恊謀共圖興復
登柄評曰黎朝不幸巾衰至此極矣
故愚嘗曰莫氏者黎朝之叛臣也
至黎帝即位于哀牢始以正統紀年以明君臣之分正大綱也
是時莫氏奄有其國而不以正統書之者何也盖莫氏臣也
黎帝𨿽即位于外没迹鄰國曾無寸土一民而獨以正統書之者何也盖黎氏軍也
抑賞考之古人有言曰天下者非
一人之天下也
粤昔炎帝啓封南國以來歷代明王賢主有攻守而併吞之有傳授之世守之皆繼世而王以有位號乃以正統書之曰本紀曰正紀曰前紀後紀曰中紀末紀皆其順而以
至若悖逆簒弑而強自立𨿽有名號稱者皆名不正言不順也則編之為附紀是其逆而以
世降而下乱起紛紜迭有興󰲝不必言之
自趙越王之起則本前李南帝之臣也
繼南帝以有其國而後始即政称王以
其臣䏻代軍行政如此順也
丁先皇平十二使君之乱而併有之少帝徵若弗䏻禦敵以國事委之大将黎桓而黎桓承丁后之傳以有天下者順也
及李之代黎陳之代李以有位者皆其順也
然則趙黎李陳之四君皆乘國中無主或因羣臣所請或因女主之傳授國人之尊服天與之人㱕之以有天下皆其順取以有之也
於莫則不然
觀其所為者登庸不過黎朝之一大臣也當黎朝主弱臣強
之際登庸䏻師古昔之聖臣賢相尊主庇民如伊尹之輔太甲周公之輔成王其彰彰然偉績庶可嘉焉
何不效此而寧反其道是未免逼主稱禅篡國弑君以圖自立
及其有國也殆六十七年之間所謂成如王莽終不免誅夷
實於漢之曹於陳之胡皆其迹也
是愚所謂其逆取而有之也故不得書為正統也
幸賴黎朝𦾔勳宿將克全大節同心修輔恊賛匡扶以濟󰠡难是天意有以待夫今日之
君臣厲志圖回恢復𦾔物故䏻再造中興混一󰲛圖重新社則誅奸䧺之残虐正日月於當天以大其一統也
故於此特書之
詩云黎祚重興𦾔物回籃山復見𦾔樓󰱑
君臣道合斯為羙政治欣觀萬國恢
此之謂也
右黎皇朝始太祖戊戌歷恭皇丁亥凣一百十年
併與莫僣自戊子至壬辰凣五年通計一百十五年
大越史記本紀實綠卷之十五終
大越史記本紀續編卷之十六
黎皇朝紀
附莫登瀛八年福海六年福原二年莊宗裕皇帝諱寧又諱㫬在位十六年壽三十四歲帝遭屯避難頼舊臣尊立外結鄰封内任贒将故人皆樂用中興之基實兆於此矣帝乃昭宗之子聖宗之玄孫
母范氏諱玉瓊瑞原縣髙峙󰀋人
時莫登庸簒僣帝避居清華
太師興國公阮金使人訪求迎至哀牢國尊立之
癸巳元和元年莫大正四年〇
明嘉靖十二年春正月帝即位于哀…
牢建元元和尊大将軍阮金為尙父太師興國公掌内外事以中人丁公爲少尉䧺國公
其餘一一封賞俾之同心匡輔又與哀牢主乍斗相結資其兵糧以圖進取
帝遣鄭惟憭如明奏稱莫登庸僣亂窃㨿國城阻絶道路以致久廢職貢
甲午二年莫大正五年〇
明嘉靖十三年明聞莫登庸簒奪僞置官属占㨿國城阻絶貢路擅作大誥僣稱上皇罪狀既昭乃命咸寧侯仇鸞爲總督軍務兵部尙
書毛伯温參賛軍敄徃討之
乙未三年莫大正六年〇
明嘉靖十四年莫開會試科
賜阮秉謙裴克篤阮承休等進士及第阮寅亮等七人進士出身阮重光等二十二人同進士出身
丙申四年莫大正七年〇
明嘉靖十五年帝遣鄭垣如明僃列莫氏簒弑及帝播遷于清華事由
莫使東軍都督府左都督謙郡公莫廷科重脩國子監
丁酉五年莫大正八年〇
明嘉靖十六年春正月莫視太學
夏四月大風折木𤼵屋海水漲溢人畜溺死
莫西安侯黎丕承起兵收掠三司遂𠬧兵入哀牢國效順
莫封其子敬典等爲王餘皆以次受封
戊戌六年莫大正九年〇
明嘉靖十七年春莫開會試科
賜甲海陳璲黄岑等進士及第潘鎬等八人進士出身黄詮等二十五人同進士出身〇
莫選黄丁
莫遣阮文泰如明賫表乞降并祈處分
己亥七年莫大正十年〇
明嘉靖十八年帝封大将軍鄭檢為翼
郡公永福槊山人鄭公䏻爲宣郡公頼世榮爲和郡公
協郡公祥郡公慈郡公鎮郡公西郡公陽郡公瑞郡公宜郡公等各賜兵印使領本部兵進討各處思復西京軍氣益銃
後進攻雷陽莫兵多敗引軍還〇
大旱〇
冬十月地震
庚子八年莫大正十一年明嘉靖十九年春正月十五日莫登瀛卒長子福海立以明年爲廣和元年
冬十一月莫登庸與其姪文明及其臣阮如桂杜世卿鄧文值黎烇阮總蘇文速阮經濟楊維一裴
致永等過鎮南䦕各持尺組繋頸詣明幕府徒跣匍伏稽首跪上降表盡籍國中土地軍民官職悉聽處分納安廣永安州澌浮金勒古森了葛安良羅浮諸峒願内屬歸隷欽州
仍請頒正朔賜印章謹護守以候更定又遣文明及阮文泰許三省等賫降表赴燕京
太師興國公阮金督兵攻乂安
豪傑多歸之
軍聲大振所至遠近降服
辛丑九年莫廣和元年〇
明嘉靖二十年莫開會試科
賜阮琦范
公森阮世禄等進士及第吳珖等四人進士出身范愿等二十三人同進士出身〇
是時西安侯黎丕承有不平之志常𤼵怒言日益驕横
太師阮金使人扼殺之
初丕承出身舍人事莫登庸
登庸嘉之許𬋩本道七縣兵民
至大正年間歸順朝廷
帝仍以舊職至此又恐望驕暴乃殺之八月二十二日莫登庸卒
十月二十日明毛伯温等奉奏至燕京謂莫登庸朿身疑塞願奉正朔去僣號歸所侵四峒之
地願内屬稱藩歲頒大統曆日補足逆年貢物委身恭順
如以莫登庸有罪投降未可輕授爵士伊孫莫福海見今待命倘家務宥或可别與都護總管等項各色如漢唐故事每年行廣西布政司頒給大統曆日令赴鎮南䦕祇領先年所缺貢儀查照補足以後年分照舉行
至若黎寧雖自稱爲黎氏子孫然即㨿諸司查勘踪跡委的漢明
鄭維憭一向潜住本國石林州峒寨附近廣西士官地方黎寧面貌不相識故或稱
黎寧或稱黎憲或稱光照或稱光和或又以爲氏作稱
而鄭垣口詞稱漆馬江峒雖有黎寧而來歷宗派不可得詳所列事情年貌又與鄭惟憭原報互翼俱難憑㨿爲聽令於漆馬江居住見在所有地方俱屬管朿或量與職事徑属雲南若非黎氏子孫置而勿論
其鄭惟憭即於廣東所属隨宜安𢮿量給田宅不致失所如此處分庶爲曲盡
明帝乃封莫登容爲安南都統使司都統使賜銀印仍與世襲其十三路地方
就照原舊地名
各置宣撫司設宣撫同知副使僉事各一員聽都統使管轄差遣
朝貢其貢儀御前東宮照舊
壬寅十年莫廣和二年〇
明嘉靖十一年帝以瑞郡公何壽祥爲御營提統御駕以圖進取
命太師興國公阮金統督諸營將士先𤼵進攻清華乂安等處
二鎮諸舊将及豪傑之士多歸之軍聲益銳
壽祥錦水古滝人二月初八日莫福海封其弟敬典等及諸子爲王
時官軍與莫將交戰相持數月間
三月二十二日莫福海赴鎮南䦕聽驗會勘并領大明大統曆一千本又領原封莫登庸安南都統使司都統使勑命一道銀印一顆
八月初三日莫遣阮典敬阮公儀梁僩等如明謝恩
阮照訓武恂謝定光如明歲貢
十二月十五日明封莫福海襲安南都統使司都統使
癸卯十一年莫廣和三年〇
明嘉靖二十二年莫遣使如明歲貢
明帝令賫使如故但罷賜宴稍减供饋以示非
陪臣禮〇
帝進兵出自西都城
莫将忠厚侯缺名率子弟詣軍前拜見于西都城南門三軍踴躍大喜
是時太師興國公阮金猶在哀牢未從行
帝使宣郡公鄭公䏻捧詔書召之金乃整飭部伍刻日就道拜謁于義路江行在
帝大喜加金陞太宰使爲都将節制諸營將士分道並進定西南
民每戰克捷
宣郡公鄭公䏻𤼵兵反㨿廣平源頭設立營寨
帝命翼郡公鄭檢討
誅之
甲辰十二年莫廣和四年〇
明嘉靖二十三年春莫開會試
賜武璥等三人進士出身阮有翼等十四人同進士出身
乙巳十三年莫廣和三年〇
明嘉靖二十四年四月帝以少尉䧺國公丁公爲太尉使監守御營
帝親率諸將征山南地方至安謨駐營
五月二十日莫降將忠厚侯隂𢙇貳心邀請太宰阮金赴本營隂置毒于瓜中供進饌前
金信食之中毒及回心悶而薨
忠厚侯是夜遁去復歸
于莫
初忠厚侯出身閹䆠歷事莫登庸官至掌部聞
帝起兵恢復境土乃與莫人共謀以計詐降每欲誤帝
事不果乃隂置毒誤太宰金
金不意巾毒
帝詔贈金爲昭勳靖公謚忠憲遣人扶歸宋山沛庄厚塟之
封其長子汪爲朗郡公次子黄爲夏溪侯使領兵討賊
八月帝封翼郡公鄭檢爲都将節制各處水步諸營兼總内外平章軍國重事太師諒國公
凣閫外兵權國家事務謀畧籌畫遠近封拜皆得
便宜栽决然後奏聞
諒國公益督忠貞凣二機務决斷分明眾目悉󰁮
丙午十四年莫廣和六年〇
明嘉靖二十五年帝立行殿于萬頼凡有攻討必委太師諒國公統領所向克捷由是驩演烏廣諸州豪傑𧡟投營門咸樂爲用愛州疆土稍平五月初八日莫福海卒
長子福原立以明年爲永定元年
丁未十五年莫永定元年〇
明嘉靖二十六年春莫開會試科
賜楊
福滋范瑜阮濟等進士及第阮敬止等八人進士出身武灝等十九人同進士出身
報天塔崩〇
莫将泗陽侯范子儀謀立莫宗子弘王正中爲主不克遂作乱脅遷正中于御天華陽
莫使謙王敬典與西郡公阮敬等𤼵兵捕之爲子儀所敗
後子儀累戰不克乃挾正中出㨿安廣地方
海陽之民頻罹兵火多至流亡
子儀又竄入明地縱兵擄掠廣東廣西
明人不䏻制
子儀安陽人
戊申十六年莫改永定爲景曆元年明嘉靖二十七年春正月二十九日帝崩
太子暄立以明年爲順平元年
上大行皇帝尊號曰裕皇帝廟號荘宗
莫封范瓊爲榮郡公及其子瑤爲富州侯
瓊青池盛烈人〇
莫遣黎光賁如明歲貢
中宗武皇帝諱暄莊宗長子在位八年壽二十二歲附莫福原八年帝委任忠謀勦誅僣簒可謂有帝王之畧然享齡不久先王境土未盡克復惜哉己酉順平元年莫景曆二年明嘉靖二十八年莫以東道将缺名爲經國公北道将莫廷科爲嘉國公西道将阮敬爲
太尉西國公阮凱康爲太尉端國公並賜姓莫
南道将黎伯驪爲太宰奉國公及上下臣属皆受封以圖保守境土〇
莫福原棄昇龍城正殿移居外境内騷動
三月以范篤爲金吾衛掌事封廣郡公
篤永福土山人庚戌二年莫景曆三年〇
明嘉靖二十九年莫開會試科
賜陳文寶陳聞阮明揚等進士及第黎欽等四人進士出身阮承休等十八人同進士出身
時莫福原聽范瓊范瑤父子讒言
南道将太宰
奉國公黎伯驪及其子普郡公黎克慎文臣吏部尙書御史󰉟都御史東閣大學士八侍經筵舒郡公阮倩及其子阮倦阮俛等各率本部兵百餘夜遁入清華隘䦕請降
許之
因詣闕拜謁
帝大喜賞賜慰勞
自是豪傑之士雲集響應莫不歡心
辛亥三年莫景曆四年明嘉靖三十年莫使敬典等督兵討莫正中及范子儀于安廣逐之獲子儀送赴京斬之傅首于明
明人不受遂還之
正中奔入明國境死
于明
本紀云初范子儀常欲立弘王正中爲莫嗣而莫諸宗王大臣謀立福原正中不得立乃與子儀作乱入寇于明明人多被其害至此明青于莫曰藩臣無禮容縱刼人侵掠大國可興兵致討以免邊釁時明欲起兵來莫氏大恐密使小卒拎獲之斬首使人送于明至其地常爲瘟災人畜病瘴因此明人還之太師諒國公鄭檢使莫降将黎伯驪與武文密等進迫京師
莫福原奔金城留莫敬典爲都總師将兵拒守
壬子四年莫景曆五年明嘉靖三十一年太師鄭檢領兵畧定西南
莫西道将太尉端郡公阮凱康率兵歸順至安場
帝慰勞賞賜仍其職爵
癸丑五年莫景曆六年明嘉靖三十二年帝移立行在于安場〇
莫開會試科
賜阮亮采黄珣陳永綏等進士及第阮義立等五人進士出身阮公族等十二人同進士出身
甲寅六年莫改景曆爲光寶元年明嘉靖三十三年太師諒國公鄭檢移行營于汴上軍氣增銳四方賢士多來歸附〇
設制科取士賜丁拨箤等五人第一甲制科出身朱光著等八人第二甲同制科出身
十月初一日以金吾衛掌衛事廣郡公范篤爲太保
乙卯七年莫光寶二年明嘉靖三十四年八月莫使謙王莫敬典将兵入寇清華以壽郡公缺名節制南道兵領舟百餘隻爲先鋒進至神符海口駐營
次日敬典率軍會于大頼江使壽郡公督率本部兵前進駐營金山
太師諒國公鄭檢大會諸将謀曰賊特眾輕我我以伏計待之可成擒矣
乃使人先戒沿江两岸民人不得驚動各相接堵如故
又使
中官太尉䧺國公丁公督諸行将黎伯驪阮凱康阮倩黎克慎等及本部兵象先伏于江之南上自安定山下至軍安山
太師鄭檢親督大兵伏于江北上自白石山下至金山復選象五十隻伏于金山之下
又使廣郡公范篤領水軍及督諸降将阮倦等戰船十餘隻㨿上流自有執江至金盃江徃來爲掎角之勢
次日巳時賊兵船過金山至翁龔市戰船中聞笙管𰙔弦之聲如入無人之地
日向午聽軍安山炮聲一起沿江
两岸各起連炮七響
太師鄭檢縱兵大擊下流象已渡河
范篤阮倦等船兵亦順流而下两岸兵象奮力爭先
賊兵遂倒戈抛甲棄船下水各自迯生
壽郡公自料不䏻脱自投于水
潮郡公武師鑠獲之俘虜莫兵甚眾
繋壽郡公于象皆献之營門及生擒賊将大小數十員
賊兵死者塞河河水皆赤
收獲噐械不可勝數賊兵數萬餘眾死亡畧盡
敬典驚惧破膽自收殘卒回京邑
太師進捷表以聞悉令斬賊将壽郡公等數十
人于同禄山
丙辰八年莫光寶三年明嘉靖三十五年春正月二十四日帝崩無嗣
太師諒國公鄭檢及諸大臣等𬢱曰國不可一日無君
乃詔使人訪求黎氏子孫立之尋得藍國公黎除之玄孫黎維邦於東山布衛鄕迎立之
大赦
以明年爲天祐元年
上大行皇帝尊號曰武皇帝廟號中宗〇
以太保廣郡公范篤爲兵部尙書掌部事
莫開會試科
賜范鎮杜汪阮堯佐等進士及第
范曰荗等四人進士出身阮仁安等七人同進士出身
英宗峻皇帝諱維邦在位十六年壽四十二歲附莫福原五年荗洽十一年帝以帝室之胄頼勳臣尊立圖復中興真天命有歸矣然事功未半疑惑漸生偏信讒言播遷于外悲矣初太祖第二兄除贈藍國公今尊封弘裕王除生康贈葵國公今尊封顯功王康生壽今尊封光業王壽生維紹今尊封莊簡王維紹生維絖今尊封孝宗仁皇帝維絖取東山縣布衛鄕生帝
時中宗崩無嗣太師諒國公鄭檢及大臣立之
丁巳天祐元年莫光寶四年明嘉靖三十六年莫以謙王敬典兼宗人府宗人令
七月莫使敬典率兵侵清華
至神符江宋山峩山地方燒破浮橋
太師諒國公鄭檢使清郡公守峩山瑞郡公何壽祥守宋山各率精兵拒之
莫兵不䏻進
太師親督兵象潜進安謨山脚直至海口遇賊縱兵擊之再襲攻其後砲聲連響上下夾攻
太師使弘化人武陵侯突船衝擊遇莫敬典船奮身跳過揮劎斬把𢂎人分爲两段墜
于江中
敬典措手不及投身下水迯生莫兵大敗棄船奔潰走入山林
敬典僅以身免入山谷中隐居三日饑甚夜見蕉樹留過谷口自抱其樹浮尋歸路
數日到安謨江遇茶須社漁人濟之乃得脱
及歸保其人爲扶義侯
閏七月以太保廣郡公范篤爲太傅
八月太師使范篤徃救乂安
時莫聞太師乘勝乃遁還京
是歲莫降将黎伯驪阮倩卒
倩子阮倦阮俛等
反迯歸莫莫賜倦文派侯俛扶興侯以宗室女嫁之
九月太師鄭檢大率水步諸軍五萬擊山南中路至鳳趐江用浮橋渡江大破莫兵俘獲其将󰆑國公於船上
餘卒潰散
太師鄭檢置󰆑國于象上使從軍献計
後󰆑國謀反事泄乃殺之
官軍畧定山南下伴膠水縣
太師鄭檢自督步兵使范篤等督水軍以武陵侯爲前水隊
縱兵大戰莫使阮倦拒之于膠水江
倦與武陵侯大戰
武陵先
挺身躍過倦船頭
倦提劎斬之武陵没入水中去
倦乃自急躍過武陵侯船斬獲其把𢂎人頭大呼武陵頭在此汝等如何敵得我諸軍聞之不及回顧遂頭于水大眾隨潰棄船上岸
莫兵乘勝各縣人民俱應之
太師急議回兵
莫使将将兵截其歸路軍士多受其害戰将死者數十員船艘噐械盡棄
士卒脱者相半
十月太師回兵清華令諸将撫養士卒修練噐械令選補丁壮編入隊伍以成兵數更圖後󰁮
大滛雨連月不止
清華乂安田禾多浸水歲榖不登
於是詔改明年爲正治元年
戊午正治元年莫光寶五年明嘉靖三十七年太師親督大軍再出山南中路攻其不意擒獲莫将英銳侯俘送安塲行在
命斬之
是歲立鄕試塲于安定縣多禄社
八月十四日戊午太傅廣郡公范篤卒年四十六
賜特進開府太尉靖國公謚忠毅
九月太師鄭檢親督大兵再出山南上路畧地而
還留降将阮凱康鎮守以招集人民
後莫氏用計使土人詐降誘之凱康復叛歸莫
莫氏車裂之十月太師鄭檢入朝表奏詔勳靖公次子端郡公阮黄使将兵鎮守順化處以防東寇與廣南鎮郡公缺名相爲救援
凡地方事無大小及諸税額一切委之歲其收納
己未二年莫光寶六年明嘉靖三十八年春莫開會試科
賜鄧時措進士及第阮達善等四人進士出身阮忱等十四人同進士出身
時莫兵數敗福原惶惧棄昇龍城移居于南門外三月太師鄭檢使户部度支文全子黎仲原勘度清華乂安公私田土以定税額
八月清華乂安洪水漲溢堤路破潰流數百家
西都城中爲之𨺻没府庫多淹于水
人民饑饉
九月太師保族将豊郡公鄭珖提統御兵扶郡公黎種爲總鎮清華道鎮守兵民朝郡公武師鑠安郡公頼世卿等同領精兵鎮守海門以防遏賊寇
太師督大軍六萬餘號十二萬親徃北
征以圖恢復由天䦕出山西上路
兵之引過秋毫無犯民皆草靡降服案堵如故爭持酒糧米給軍
至宣光興化西道將定郡公將兵來會復大議進兵渡河畧定太原諒山京北等處土将嘉郡公亦歸順朝廷咸願給兵討賊
又使定郡公鎮守安西大同以壮藩疆并開治道途自天䦕連于興化宣光通于京北運載糧道供給軍資
十月太師鄭檢大率兵象攻畧京北各處駐營于
順安府與莫兵相持後又移屯僊遊山
十一月太師鄭檢分兵攻快州洪州等府
超類文江等縣兵之所至賊皆奔散
十二月太師鄭檢又分兵攻破快州洪州南策等府
莫兵望風奔北
庚申三年莫光寶七年明嘉靖三十九年正月太師鄭檢差諸将領兵攻破洪州快州先興等府所至克捷〇
是歲大熟
令京北各縣歸順土人收和稻以供軍食
二月莫福原使其将提兵守昇龍城外列屯沿
江以西一󰅾上自白鶴下至南昌營寨相連舟筏相接
日則旗皷相望夜則塞火爲號與官軍相拒守
太師鄭檢議分兵與諸將東擊東潮𰎟山至靈安陽等縣皆克之
莫乃移居于清潭縣
三月太師鄭檢使榮郡公黄廷愛等領兵鎮守諒山渭郡公黎克慎鎮守太原嘉郡公鎮守宣光連兵各相救援日夜攻擊富平文蘭等府縣
又使定郡公鎮守興化撫集安西十州居民資給兵糧
自天䦕至京北連路不絶
四月太師鄭檢駐兵于覧山南
時官軍與莫将相持連年不解
太師鄭檢又分兵攻破清沔嘉福洪州快州等地方
於是海陽各縣爲之振動
辛酉四年莫光寶八年明嘉靖四十年三月莫使其将領兵徃京北與太師鄭檢相拒潜遣莫敬典領兵冦掠清華至各海門
時守将潮郡公武師鑠安郡公頼世卿等棄營退還
扶郡公黎種奔會引兵入安塲䦕萬頼󰀋太師家属及諸将家小入翠亸󰀋以避之
於是賊世憑陵民多流散
九月莫兵侵入安塲䦕到萬頼󰀋将𨺻官庫
武師鑠頼世卿等併力奮擊出伏兵連勝數陣斬馘百餘級
莫兵大潰走散
官軍乘勝逐北
莫敬典遂回兵京邑
太師鄭檢乃回軍清華拜見帝于安塲行在献捷󰍶駐兵高密西都城之南
大賞戰功〇
扶郡公黎種卒
十二月莫福原卒
子荗洽立改元淳福
壬戌五年莫淳福元年明嘉靖四十一年正月莫荗洽年幼嗣位應王莫敦讓入内輔政抱荗洽視朝尊其祖叔
謙王敬典爲謙大王華郡公缺名掌朝東衛駙馬都尉岸郡公莫玉󱗲掌扶西衛石郡公阮倦掌扶南衛駙馬宗正太保寧國公缺名掌安北衛
其餘一一受俾協力輔佐
莫開會試科
賜𫈣維玦張魯吳謙等進士及第武文善等五人進士出身阮永綿等十人同進士出身
二月帝命禄郡公将兵畧定十州
使人溪侯與之俱徃撫集人民
八月帝立鄕試塲于西都城之南門
九月太師親督大兵畧定山南路使世子與俱兵至清池上福地方使立大營于山明令收稻糧貯之以爲長久之計
是月䧺國公丁公卒
厚䘮之
公廣平人
十月莫荗洽疑太保文國公范瑤陰有異圖
殺之十一月太師回兵清華使義郡公鄧訓守營
訓反歸于莫
鄧訓彰德良舍人甲子七年莫淳福三年明嘉靖四十三年時莫敬典長子端䧺王敬止
陰與敬典妾私通
事覺降爲庶人以次子敬敷爲唐安王委以兵權
及敬典卒莫又以敬止爲䧺禮公而不委之以兵〇
時哀牢國乍斗使其臣來貢方物及䧺象四隻
帝使太師以養女歸之以結鄰國之好
九月太師督大兵畧定山南中路攻破長安府各縣及至朱雀門駐兵
義郡公鄧訓復率部兵詣營門請罪
太師鄭檢放之仍其舊爵復遣出𢙇安山明與圖進取
十月太師鄭檢命舍人司華陽傕督長安天䦕等府降民平築堤路開闊道途起自庯葛直至平凉通𢙇安山明以轉運粮食
使往來不絶
於是山南自大江之西各縣土地人民悉爲所有軍聲大振所至克捷
十二月太師回兵清華
乙丑八年莫淳福四年明嘉靖四十年設制科取士賜黎謙等四人第一甲制科出身黎義澤等六人第二甲同制科出身
莫開會試科
賜范光進進士及第范宏才等三人進士出身頼敏等十二人同進士出身
四月太師督兵出討山南中路
世子鄭檜鄭松皆從行
兵至長安攻破嘉遠安謨安康等縣
九月太師圖分兵使武師鑠頼世卿等鎮守各海門以僃不󰔄又使外甥文原侯固守營寨與師鑠等鎮守居民
自親督大兵公畧山南各縣地方
兵之所至無不克捷
莫荗洽見官兵攻襲大急問以退兵之計
莫敬典曰今彼兵精銳難
與爭鋒恐有不敵
鄭檢親督大兵至此攻畧山南未賜必渡江也
其清華乃彼本根之地
今以虚弱縱有留兵分守其地
不過一二将而已
臣乞差數大将領兵與之交鋒以牽其势後分數萬兵與臣日夜直進至地方出奇兵以擒其将此必勝之要道
乃舍堅攻瑕出其不意攻其不僃之計
此臣之願也
荗洽從之
十一月敬典進兵攻清華𧻗海渡入靈塲海門攻破淳祐弘化等縣侵掠居民
師鑠等使人告急于太師
太師乃差
禄郡公領兵回救清華
及至行營與師鑠世卿等共謀合兵進擊與莫兵戰于油塲
莫兵設伏于險要出奇兵挑戰𠍵北
師鑠等引兵象追之深入重地
敬典乃縱伏兵四面俱起夾攻圍之數重
師鑠世卿等自料寡不敵󰕛乃突出重圍奮擊脱入山林
禄郡公獨戰被莫兵刺於象背死之
官兵死者千數莫将欲圖進取及聞太師回兵至石城敬典乃率兵回
十二日追封禄郡公爲嚴國公以其全節於王事也
丙寅九年莫淳福五年明嘉靖四十五年正月明帝崩
太子暨即位是爲文宗改號隆󰆑
莫改元曰崇康元年移居菩提舘
二十五日莫遣史部尙書兼東閣大學士薊溪伯甲海東閣校書范維玦等徃諒山界首迎接使臣黎光賁回國
光賁於嘉靖二十七年奉使爲明人所留十八年至是回
九月太師鄭檢畧攻山南
兵出中路至嘉遠奉化而還
丁卯十年莫崇康二年明隆󰆑元年時太師寝疾乘轎出征畧定西南軍多勝捷士益精銳
莫兵戰數不勝乃收兵不出
以史部尙書兼御史臺都御史張國華爲少傅文溪侯
戊辰十一年莫崇康三年明隆󰆑二年春莫開會試科
賜武有政進士及第杜安等四人進士出身甲澧等十二人同進士出身
是歲廣南清刑憲察使黄震憲察副使阮瑕等
上表謝恩言奉聖論奬以效忠安邊
今竊慮臣等忝以書生仗其威德僅䏻集事奉施恩例恐承當弗稱敢述蕪詞以聞
三月廣南土鎮郡公卒
太師鄭檢以乂安人元郡公阮伯䮐爲總兵代守其地
夏四月太師强疾出征攻破安謨安康奉化嘉遠等縣令收稻而還
己巳十二年莫崇康四年明隆慶三年二月帝加封太師諒國公鄭檢爲上相太國公尊爲尙父
夏四月帝弟黎維翰陰有異志潜入宫中盗藏寶璽及獲舍之
後又犯法殺人命下議罪
帝言于上相曰鞠子幸頼尙父暨文武官僚共尊爲君長欲其友愛自親而家而國而天下共享安全
奈維翰生同一体父母俱故教訓不從每藏垢納污𡸈期性禀顧愚再犯法無故殺人合監
至七月二十五日少傅文溪侯張國華等奉聖旨禀上相意按律議罪刺面六字廢爲庶人付刑部奉行
秋九月順化鎮守端郡公阮黄入朝𢪒見于行在
又詣上相府拜賀訴以兄弟之情甚相友愛
時有中奇副将筆川侯見上相有疾隂𢙇奸謀
事覺遁去追及之
上相欲免其罪黄力諍乃殺之
初昭勳靖公阮金知上相才識過人愛重如子以次女玉寶妻之
玉寶乃黄之姊也
及金卒帝委上相鄭檢總裁國家事務故令黄鎮守順化徵納租税以供國用
至是入朝玉寶生子鄭松才德超群英䧺盖世䏻續父志賛成帝業黎朝中
興之功基於此
冬十月甲子夜地震山崩草木枯死
上相自知病篤乃上表乞釋兵權辝意懇切
帝曰朕姑從所請特命上相長子俊德侯鄭檜督領水步諸營次子福良侯鄭松暨諸将佐等成属討賊
以安天下副朕所望
十一月有流星長五丈墮地聲如巨雷
莫以北軍都督府左都督署府事林郡公爲兵部尙書掌部事
庚午十三年莫崇康五年明隆󰆑四年正月上相上表奏帝令阮黄行下順化廣南等處統率兵象船艘再鎮撫方民以壮藩維
上相戒之曰國家以此重任付卿當始終一節罄碣初心匡輔皇家
黄感謝奉命赴鎮
召廣南總兵元郡公阮伯䮐還
二月十八日上相太國公鄭檢病督
是日薨
追尊爲明康太王諡志勳
詔長子俊德侯鄭檜代領其權統兵討賊
時檜自縱酒色志益驕佚不
恤士卒
由是将校離心輔佐日寡人心思異各相生變終成禍胎
四月二日端武侯黎及第文鋒侯鄭永紹衛陽侯鄭栢及良郡公普郡公與萊郡公潘公績等夜率子弟兵眾就福良侯鄭松謀定計策逼令舉事
松不得已與及第永紹等收兵象夜奔安塲行在
明日至金城營要義郡公鄭訓同去詣闕入拜謁
松等泣曰臣兄檜耽嗜酒色多失众心早晚必乱
又日夜相謀奪臣兵象權印
故臣
等夜遁投闕哀告望聖上怜納之
帝曰尙父在日不至此
事奈何福良侯與及第永紹栢等密奏帝移行在入萬頼䦕内分兵㨿守壘門以防外兵
次日鄭檜親督福郡公頼世美安郡公頼世卿林郡公阮師尹石郡公王珍渭郡公黎克慎陽郡公阮有僚䧺茶侯范文快宏郡公缺名等兵卒萬餘追至䦕門外駐營按兵數日
䦕内諸将亦拒閉不出使人投書往來彼此言多不遜者
七日帝命使出招諭䦕外諸将使之󰕖和
頼世卿等曰不圖今日使我等出於人下矣
乃不肯和自稱兵犯闕先排戰陣
頼世美揮戈指之曰何日擒獲䦕内人其事始和
帝知意不解乃命諸将督兵柜之
日夜不息
檜見累戰不克心中躊躇自回兵汴營會所属将佐曰䦕内有軍境外有賊我居其中倘有事變急難难與相拒
乃下令分兵据守衝要各處
武師鑠守灵塲會潮海門頼世卿守支隆神符海門阮師尹守瑜州王甲海門以防莫兵入寇
頼世羙黎克慎
阮有僚范文快等整飭兵象船艘噐械日夜列屯江岸以防䦕内諸将突擊
又使元郡公阮伯䮐鎮守乂安以撫其民
八月布政州人立郡公缺名見太王薨及俊德侯鄭檜兄弟不和清華起乱乃率子弟投降于莫
莫賜爵先郡公使領兵向道先行
十六日莫使敬典督莫氏諸親王及将佐兵十萬餘眾戰船七百艘侵掠清華
至境乃分兵使敦讓同北道将太保嘉郡公莫廷科副将荗郡公缺名領兵守
神符海門
進入後分使本道将弘郡公缺名等爲先鋒第一隊南道将石郡公阮倦爲第二隊西道将岸郡公莫玉󱗲爲第三隊東道将華郡公奇郡公並缺名等爲第四隊
敬典自督中營大軍爲第五隊
莫諸宗王統督朝東衛及諸内衛兵爲第六隊刻日並進入靈塲之隆會潮各海門會同于筆剛
至河中駐營于河間两岸煙火連󰱥十里
鄭檜度不䏻支勢日益孤乃率頼世羙阮師尹張國華及家小𨒖降于莫
敬典納之賜檜
爵忠良侯以頼世羙爲󰆑郡公阮師尹爲莅郡公王珍爲山郡公使各領本部兵前進
唯武師鑠欲棄本營入安塲䦕從帝然士卒願降于莫不肯相從
師鑠不得已與眾歸莫
莫賜爵水郡公
頼世卿棄營引兵遁入永寧越錦水入安塲䦕
時黄廷愛駐營金盃江将本部兵移據多稔󰀋率黎克慎阮有僚與䧺茶侯俱引兵入安塲䦕來會
宏郡公自将本部歸乂安與阮伯䮐分守其地
二十日帝勑封鄭松爲長郡公節制
水步諸營統兵討賊
是日節制鄭松會諸将設宴慰勞軍士
武将榮郡公黄廷愛普郡公鄭模良郡公缺名端武侯黎及第衛陽侯鄭栢文鋒侯鄭永紹義郡公鄧訓萊郡公潘公績渭郡公黎克慎陽郡公阮有僚䧺茶侯范文快西興侯何壽禄及将校三十員文臣吏部尙書慈郡公阮珽等十二員皆指天爲誓同謀協濟日夜計議分兵㨿守各處壘門鑿壕樹柵設伏守險以防莫兵
二十五日莫大舉兵各道並進馬江自甕䦕以
下籃江自俸律以下煙火障天旌旗蔽日清華人民携老扶幼奔走遁途不知所依號泣盈天其財畜婦女尽陷于莫
時莫自特将多卒銳欲併吞愛驩之地攻于安塲壘外日夜不息官兵勢弱常髙壘深溝守險以待
六月端武侯黎及第等用計使諸軍士夜架外層壘延袤十餘里多用屋壁󰱃蔽以泥土塗外上放竹尖一夜而假城成
明日莫敬典望見之以爲真城大驚不敢近自與諸将議曰不
期今日黎軍若此猶有紀律法令嚴明培築一夜城壘截然不效死之士猶多故用功力之築如此使我心不寧必功不䏻成未易平之
若不速戰勦除必爲後患
乃親督将士日夜急攻期以克捷由
是江左自椰州蚕州江右自雷陽農貢原頭俱爲戰塲幾𨺻于賊
時清華各縣人民散亡田無耕種多荒餓焉
九月差河溪侯将兵出守錦水哀壘因反降于莫
帝以西興侯何壽禄代守其地
十月莫将率兵與官兵交戰相拒于保樂隆崇江諸将多出奇兵
日則固守夜則刼營以撓其眾
自是莫兵洶七驚恐守禦者多被斬刺
每獲賊馘用銀賜賞士卒多挺身自願奮力夜攻
莫兵
莫兵雖眾多有迯亡莫敬典見累戰不克乃退守河中營令禁鹹盐不得販賣搬上原頭與官兵相通
後有盗擔盐入壘者擒獲斬以徇眾
是月武師鑠密使人潜入壘内納降書乞負罪歸朝
帝得師鑠信書乃會諸将𬢱大進兵以復
境土分爲三道大進
差安郡公頼世卿端武侯黎及第文鋒侯鄭永紹普郡公鄭模等領兵出左路守安定逾永福攻畧宋山
加長郡公鄭松爲左相節制各處水步諸營将士
帝自爲都将總督大兵出中路取瑞原安定直至東山駐營
榮郡公黄廷愛義郡公鄧訓萊郡公潘公績衛陽侯鄭栢等領兵出石路取雷陽農貢攻畧廣昌地方
帝至東山駐營
武師鑠先率本部五百人夜三更棄營
明日到東山御
營拜見請罪
帝慰勞之復仍其爵撫其将士三軍大喜
師鑠復至左相營拜謁泣訴舊情舉眾尽懽
自此軍聲大振
莫兵每戰輙敗不敢復進退守筆剛江營
二十日帝使人造浮橋于安列江下流過金盃
帝與左将統大兵渡江至金紫徑逾淳祐以進擊莫諸營
命武師鑠招集本縣舊兵得千人餘爲先鋒與莫兵挑戰于雷津江渡
頼世卿黎及第等攻宋山峩山取其地所至莫兵奔潰人民得復其業
十二月莫敬典見累
戰不勝乃議曰進兵攻勦勍敵已經九月不能成功
且冬寒江涸更兼春水方生嵐瘴将起兵不足食人思舊土誰與我同心戮力
况我兵寝已懈怠不如且暫回兵以圖後舉而取全勝也
苟欲堅守其地恐無益於事機爲敵人之取笑耳
乃令撒寨而回
是時鄭檜與其母太王夫人及家小同頼世羙張國華等業以投降于莫不敢歸乃率其子弟男女千餘人浮海隨敬典赴京投拜于莫
石郡
公率眾詣闕頓首請罪
阮師尹自率子弟回㨿玉山特其山高水深不肯歸順
帝乃令黎及第與諸将統精兵從間路至玉山襲之
師尹已先知之下船夜遁投降于莫
是歲河中府大熟家有餘粟
辛未十四年莫崇康六年明隆慶五年春二月帝論功行封加左相長郡公鄭松爲太尉長國公端武侯黎及第能湧决多計策陞爲太傅衛陽侯鄭栢文鋒侯鄭永紹良郡公缺名普郡公鄭模安郡公頼世
卿義郡公鄧訓等俱爲少傅列坐其次
又拜左相弟鄭杜爲少保福演侯鄭桐爲永壽侯鄭檸爲廣延侯使俱領兵討賊以圖恢復
莫開會試科
賜阮勉阮珙進士及第阮璜等二人進士出身華有謨等十二人同進士出身
令清華各縣社經兵漂散者許回本貫復業安居
七月莫遣敬典督兵冦掠乂安各縣
是時乂安之民久畏賊威勢又遠隔官軍不能救助多降于莫
由是大河以南俱爲賊有
土将元郡公
阮伯䮐聞賊至驚駭望風而遁
容郡公與賊将阮倦相拒力不能支乃棄船走入化州爲賊所獲
大河以北又爲賊所有
自是賊勢復振所至民皆遠遁
是年順化康禄縣人羙郡公率所步兵欲圖端郡公阮黄併其眾降于莫
黄知之率民攻殺之
順化稍安
後廣南土將互相殺掠吞併黄悉攻勦平之
委偏将勇郡公留守以收其眾
九月帝與左將鄭松議分兵與普郡公鄭模萊郡
公潘公績徃救乂安
莫兵退回乂安復定
十月帝命太傅端武侯黎及第領兵畧定天䦕悉平之
時哀牢國主乍斗献䧺象四隻及寶物求婚
帝欲鄰國和好乃以帝妃前女封玉華公主嫁之
是年清華之地一榖不收民大饑多流亡〇
時瑞源縣太來󰀋人黎景純自稱癡人侯
壬申洪福元年莫崇康七年明隆慶六年春正月帝祀天地于南郊行禮
帝捧香爐禱天󰍶忽香爐倒于地上
知其爲不祥乃詔改元爲洪福元年
三月黎及第隂𢙇異至謀殺左相以奪其權常誘左相承船浮于江中以圖之
左相覺謀乃不果
自是两家相怨外𠍵協力以擊賊内各𢙇疑以防奸刺
秋七月莫使敬典督兵侵清華乂安等處
帝及諸将議令各縣沿河軍人預徒財畜入山林避居以防賊兵
八月莫兵果至擄掠方民沿河各縣人民流散
其地空虚
時布政亡命将先郡公
向道引海陽将立郡公統水兵船六十餘艘通海道入冦順化廣南等處
土人多降
自是賊勢復大
鎮守阮黄設計誘致立斬之于江中
賊眾大潰浮海而還忽遇大風波尽死于海外
先郡公迯歸布政州再歸于莫
順廣復平
黄撫治數十餘年爲政寬和每事常施恩惠用法公平戒飭本部禁戢凶黠两鎮之民感仁𢙇德移風易俗市無預價民不爲盗外户不閉外國商舶皆來販賣交易得中軍令嚴肅人人效力
於是莫
人不敢來窺境内得安居樂業矣
太傅渭郡公黎克慎反越壘歸降于莫
左相鄭松收獲其子恂快忱等皆殺之
九月帝命安郡公頼世卿普郡公鄭模萊郡公潘公績等領兵救乂安
及至莫兵遂退
乂安復平〇
是年乂安各縣田野荒蕪一榖不收民大饑餓更被瘟㾮死者過半人多流亡或散之南方或漂居東北境内蕭然
冬十一月帝命萊郡公潘公績經畧順化慰勞
将士
及至境内多致意于阮黄
黄亦以兵來會爲之設宴尽訴舊日之情甚歡
及歸黄親送之
二十一日黎及第常有異志欲謀害左相鄭松
左相陽爲不知多以金遣之
及第來謝因使刀手伏于幕下擒殺之
使人聲言曰及第謀反帝命我殺之
汝等将士毋得驚怖竄叛者矣誅
於是部卒震懾無敢動者
時耿潝廷彦言于帝曰左相兵權勢大
陛下難與並立
帝聞之惶感乃夜幸于外将皇子四人與俱至乂安城駐蹕
左
相與諸将議曰今帝咱小人讒言一旦輕将神噐播迁于外
天下不可一日無君我等及士卒誰與立功名乎不如先求皇子而立之以安人心然後發兵迎帝未晚
時皇第五子潭在瑞原縣廣施社乃使人迎之尊立爲帝
是爲世宗
大越史記本紀全書續編卷之十六終
大越史記本紀續編卷之十七
黎皇朝紀
附莫茂洽二十年
世宗毅皇帝諱維潭英宗第五子在二十七年壽三十三歳位帝以幼冲之年信任勳臣故能削平僣叛復舊物身致太平中興之功󰰽大於此焉光帝以正治十年十一月日誕生育于瑞原縣廣施社
時英宗幸外帝以幼穉獨不預從左相鄭松迎而立之
以生日爲陽元聖節
癸酉嘉泰元年莫崇康八年明萬曆元年
春正月朔左相鄭松暨文武臣僚等共尊皇子即皇帝位改元大赦
頒大誥諭其畧曰盖聞上天弘育物之功必方春而布德澤王者謹即位之始必施命以誥臣民
上下同符會通不爽我國家乘時啓運立國以仁
一祖肇之於前列聖󰱥之於後相傳正統百有餘年
󰟸遭漢厄𦤶紊周綱
幸頼人心有歸天命有在
聖父皇上以帝室之胄紹祖宗之基䂓恢大業十八年餘
二月二十六日被細人耿潝廷彦黨輩讒間遂使承轝播迁于外天下臣民無所依戴
予皇父第五子以幼冲之資嗣艱大
之業惟恐弗堪
然上承慈命下徇轝情有弗克于辭者迺於今年正月初一日即位建元爲嘉泰元年寔頼大臣左相太尉長國公鄭松暨文武臣僚同心脩輔共安社稷
将頒詔命六事用告迩遐多方一曰民經兵無恒産者並饒役二曰貧民漂居許回本貫饒差賦役三曰凡徔盗刼迯囚迯罪仍就該司出首饒赦四曰内外各衙門有見監囚人情輕者放赦五曰文武官有功者許陞爵一次六曰官員子孫屈滯者許具本
隨財録用
凣内外各衙門欽遵奉行
時洪福皇帝播迁于乂安皇子栢榴梗松皆徔之
左相鄭松遣阮有僚等進兵至城
帝避于蔗田
有僚等跪拜于田曰請陛下速還宫以慰天下臣民之望臣等無異志
乃以䧺象四隻迎帝以歸使榜郡公宋德位等扈徔日夜偕行
二十二日還至雷陽
是日帝崩
時左相鄭松使宋德位隂逼陽言自縊
上尊號曰英宗峻皇帝
本紀曰英宗起身出自寒微以黎民之玄孫
爲帝室之胄頼左相鄭松及諸臣僚尊立之君臨天下圖济厥艱
後信任群小自咱間言輕将神噐播迁于外害及其身甚矣小人之言自誤人國家也
如此可不戒㢤帝既即位封左相太尉長國公鄭松爲都将節制各處水步諸營兼總内外平章軍國重事
國家事務皆自裁决然後奏聞
以太傅仁國公武公紀爲右相榮郡公黄廷爱潮郡公武師鑠陽郡公阮有僚等俱爲太傅
鄭杜爲太保岸郡
公䧺茶侯范文快爲䧺郡公西興侯何壽禄爲麟郡公
又遣使賫勑徃順化以端郡公阮黄爲太傅令貯粟以實邉
其差餘錢歳納銀子四百斤帛五百匹
七月莫兵侵安塲營
官軍收兵入壘以示弱
後日賊復培壘将渡段澤
節制鄭松出舟師分擊大破之賊遂遁還
十月命右相太傅仁國公武公紀領本部兵回鎮大同以安方民
時莫敬典扶莫氏茂洽㱕昇龍城令軍營于城之南門外居焉
甲戌二年莫崇康九年明萬曆二年
春莫開會試科
賜武文奎進士及第莫廷󰕑等十人進士出身武維翰等十三人同進士出身
六月莫使南道将阮倦領兵侵掠乂安
大河以北皆𨺻于莫
宏郡公𭁈戦數不勝見士卒多迯亡者乃用鉄爲環鎖其軍士之足于船
後賊兵追至亦皆不戦
宏郡公乃棄船陸走到布政爲莫将阮倦所獲㱕京邑遂遇害
秋七月節制鄭松差太傅萊郡公潘公績晋郡
公鄭模領兵救乂安𭁈莫阮倦相拒數月
後倦等領兵還京公績亦收兵回清華
時節制鄭松兼統内外
鄭永紹鄭栢良郡公等隂謀圖害
事泄俱繋獄議罪
太王妃阮氏力救之得免削其權太王妃節鄭松母也
制二十日莫封莅王莫履遜長子莫琪爲興禮王
乙亥三年莫崇康十年明萬曆三年
正月六日莫遣敬典領兵侵掠清華阮倦等領兵侵掠乂安
是時莫氏兵強所至人皆草靡遠遁山林以避其鋒
敬典自
統大兵進擊安定瑞原等江
又分兵𭁈西道将莫玉璉等進擊雷陽東山各縣
是日两道並進
八月節制鄭松命太傅榮郡公黄廷爱統率󰒂郡公杜衍石郡公䧺郡公范文快等将兵救雷陽農貢東山駐兵先沐山
節制自統中營大兵命太傅潮郡公武師鑠陽郡公阮有僚等爲先鋒前隊太傅衛陽侯鄭栢永壽侯鄭桐廣延侯鄭擰爲左隊太傅文鋒侯鄭永紹太傅岸郡公鄭杜良郡公榜郡公宋德位爲右隊麟郡公何
壽禄等為後隊並進招山駐兵
莫敬典率大兵戦于安定東里
師鑠有僚等出奇兵逐之
是月命太傅安郡公頼世卿晋郡公鄭模萊郡公潘公績等領兵救乂安𭁈莫南道将阮倦數戦不勝
倦為奇兵設伏以待引戦連勝擒󰱐公績而還
丙子四年莫崇康十一明萬曆四年
年
莫敬典復領兵侵掠清華進擊瑞原藍江
使西道将莫玉璉領兵進擊安定銅皷江
又分兵使南道将阮倦侵乂安𭁈晋郡公鄭模相持數月餘
後鄭模累戦不勝遁
回清華至玉山縣阮倦曰鄭模戦敗而還兵回無令我必擒之
乃自督兵追至玉山󰱐模中途引㱕京邑
自是阮倦威聲日振為莫之名将
江東䧺将䏻臣皆以為不及也
丁丑五年莫崇康十二明萬曆五年
年
設制科取士
賜黎擢秀等三人第一甲制科出身胡秉國等二人第二甲同制科出身
莫開會試科
賜武玠
阮仁霑
范家門等進士及第黎曰倘等五人進士出身陳如林等十人同進士出身
莫令收各縣兵
一二三項各具三月粮以僃侵掠清華
五月節制鄭松令清華乂安各處所該督各縣社民限六月以上務宜耕種及時不可容緩以防經兵所至妨農事
七月令清華沿河各縣居民收財畜家小入山脚險地避居以防賊至
令諸海門及沿途各處巡把各置砲號
如見賊兵所至即𭛁一聲于本海門後沿途傳𭛁為信使居民咱令准僃便徒行之毋爲賊兵所害
又令各縣山脚如見沿河
社民及牛畜徒居本社應嚴加廵僃若有盗刼率相赴救
倘或不䏻赴救致失居人財畜者本地分償之
八月莫敬典侵銅皷江
節制鄭松親率大兵出快樂壘門相拒
莫兵攻破會上營
黄廷爱以奇兵挑之
阮有僚将兵截擊破之
又𭁈莫兵戦于河都
宋德位墜象幾爲莫兵所󰱐
鄭栢大驅兵象來救󰱐免
後莫兵又進至河都
南道将阮倦等将兵伏于堤外以待之使弘郡公缺名與頼世
羙等領兵挑戦進至快樂壘門外
世羙先登騎馬來戦
官軍以銃射之死于馬下
莫兵大潰
諸軍爭献世羙馘于軍門
賞功󰍶
九月莫敬典率兵回京邑
官軍亦回安塲營
慰勞三軍
時清華多滛雨水潦七次田禾多傷損民大飢荒
莫冊錦衣衛署衛事富山侯武文溪女武氏横爲正妃
十一月彗星見直指東南光芒長四十丈紅赤相暎人大驚怖
十二月朔彗滅
詔改明年為光
興元年
戊寅光興元年莫崇康十三明萬曆六年
年
二月二十一日莫茂洽被雷降于宫中半身不遂後醫治復免乃改元以是年為延成初年
七月莫敬典領兵侵清華沿河各縣
進至江表節制鄭松差鄭栢等領兵渡河設伏于奉公山大戰于奉公橋
發銃合射之莫兵者死不勝計
敬典乃退兵還京邑
帝立行在于萬頼册立南郊于萬頼壘門外
十月莫西道将莫玉󱗲領兵徃侵宣光興化各州縣
至枚州物州太傅仁國公武公紀縱兵大戰莫兵敗績而還
己卯二年莫延成二年明萬曆七年七月莫敬典復領兵侵清華㓂擾沿江及至河中宋山江犯章閣
節制鄭松差太傅義郡公鄧訓督兵拒于太堂使演郡公鄭文海為先鋒挑戰大擊于金甌山
鄧訓督兵潜進宋山地方出平和江目山截其後
莫兵大敗而還
九月太傅安郡公頼世卿卒贈謙國公
庚辰三年莫延成三年明萬曆八年
莫開會試科
賜杜珙進士及第杜直等三人進士出身阮壽椿等二十人同進士出身
五月榜郡公宋德位卒
德位安定快樂人
七月莫遣南道将阮倦西道将莫玉󱗲降将弘郡公等領兵侵清華㓂掠沿河各縣居民財畜而還
八月立會試科
賜阮文階等四人進士出身黎
光華等二人同進士出身
九月流星大作聲如巨雷
又有彗星出
十月莫敬典卒
敬典仁厚勇畧聰慧敏達履歷艱險勤勞忠誠生子九人長敬止封唐安王副總帥次敬直封忠謹公錦衣衛掌衛事敬敷封端亮公興國衛掌衛事敬簡封惠成公昭武衛掌衛事敬遵封勇義公朝東衛掌衛事敬慎封達禮公敬恭封󰦛厚公敬體封匡輔公敬邦未得封
女九人長玉󱗵封良郡上主次玉琯封宜
郡上主玉璽封安郡上主玉琰封陽郡上主惟幼女三歳未封
養女玉琬封僊郡上主
十二月初三日莫遣良逢辰阮仁安阮渊阮克綏陳道泳阮璥杜汪武瑾汝琮黎挺秀武謹武靖等如明歳貢
辛巳四年莫延成四年明萬曆九年
秋莫議授其輔政應王莫󰦛讓統領兵權使徵各道兵侵掠清華沿河各縣
󰦛讓遂領兵𧻗海道至廣昌縣唐囊山駐兵
節制鄭松奏帝命黄廷爱統領諸将進兵禦之
廷爱會諸将分爲三道使阮有僚為先鋒廷爱自督大兵為正隊進兵𭁈莫兵對陣鄭丙何壽禄等為左隊拒阮倦鄭文海等為右隊拒莫玉󱗲鄭桐鄭檸等為後隊
是日並進𭁈莫兵大戰
官軍銳氣益壮無不一當百斬六百餘級俘󰱐賊将振郡公阮公扶󰘊侯缺名等于陣前
賊兵大敗奔潰
󰦛讓及諸道将卒膽破心驚收殘兵遁回京邑
官軍全捷凱還詣行營献俘賊将賊兵數百餘人
振郡公阮公乃阮有僚之舅也
節制鄭松赦其罪使㱕有僚撫養後復封爲嵩郡公
其扶󰘊侯及俘数百餘人皆給衣食放回鄕貫
人人深感大恩
自是兵威大振
莫兵不敢復有窺覦清華乂安居民始得安業
是年莫茂洽被青盲暗眼旁求天下有善醫者治療数年疾愈復明
壬午五年莫延成五年明萬曆十年
二月二十六日莫命户部尚書兼國子監祭酒泳橋伯黄士愷及阮䏻潤阮澧武文奎等徃諒山界首候命迎接使臣梁
逢辰等回還
夏五月大雨雹於萬頼冊其塊大如瓜田禾皆折毀
是年録唐囊戦功
以黄廷爱為太尉阮有僚為西軍都督府掌府事鄭栢為南軍都督府掌府事鄭杜為南軍都督府左都督䧺郡公缺名為太保鄭桐鄭檸等俱為都督僉事演郡公缺名為西軍都督府右都督吳景祐為北軍都督府右都督其餘受封有差
六月莫将扶義侯阮廷倫㱕命賜爵茶郡公
時乂安瓊瑠縣東回社有大白石不知何自而來在海門水中躍出平地󰘌水十五丈而止
土人以為灵異立祠事之
九月莫泳橋伯黄士愷及郎中裴徔矩議給前太保嘉國公阮探世業田五十畆
江東諸儒臣上表于莫氏且言請去強臣以尊王室其畧曰時方拯渙義效徔坤旦夕弗離於王所始終不負於主恩
彼阮倦奸邪餘孽反覆
小人背國罔慚於乃父㱕朝更媚於吾君
為今之計固當武恊於文将謀於相北恊薊溪侯𭁈之參謀西授岸郡公𭁈之同力
以此二三豪傑心德攸同保兹百二山河富貴共享将見皇綱復正帝座復安王室子孫百世其量矣
癸未六年莫延成六年會明萬曆十一年
試天下士人
賜阮仁瞻等三人進士出身黎文通同進士出身
莫開會試科
賜阮俊彦進士及第陶倧等三人進士出身阮德懋等十四人同進士出身
六月十八日太傅義郡公鄧訓卒贈南軍都督府左都督掌府事太尉義國公
七月莫兵侵清華㓂掠沿河各縣
節制鄭松差兵大擊于海門外逐之而還
自是莫兵不敢復侵而清華乂安各處人民始得休息矣
是時哀牢鎮安貢献方物
十月節制鄭松督大兵出山南下路攻畧安謨安康各縣收稻而回
莫東道将奇郡公阮曰敬㱕命朝廷賜爵東郡公
甲申七年莫延成七年正明萬曆二十年月節制府復出兵攻畧嘉遠安謨安康各縣又進兵徇天関奉化而還
以世郡公吳景祐兵遮道先回貶二資
九月四日鄭檜卒于莫
初檜降莫賜爵忠良侯後陞忠郡公
至是卒
莫使人弔祭之復遣兵送柩許家人親母及妻子歸塟
節制鄭松亦差人迎接殯于安定軍安山之右爲設牲醴上表奏帝恕其罪贈太傅忠郡公許其子鄭森等掛孝
莫以吏部尚書掌部事兼東閣大𭓇士知經筵事參預朝政太保倫郡公甲澂為策國公安樂縣中官豪郡公為安國公西道将岸郡公莫玉󱗲為沱國公南道将石郡公阮倦為常國公忠義沔郡公缺名為西軍都督府左都督弘郡公
十月清華瑞原安定地方地震五十餘里
莫南道将南陽侯陳缺名來㱕賜爵蟠郡公
莫使阮𠃔欽阮永祈鄧顕阮䏻潤武師錫阮澧等如明歳貢
乙酉八年莫延成八年正明萬曆十三年
月節制鄭松自督大兵畧定西道邉界出天関擊破羙良石室安山各縣
兵至柴山而还留裨将昭郡公在廣舍市
莫兵追及之昭郡公𨺻于陣莫兵收󰱐象一隻
二月節制鄭松議回兵
六月莫欲復入居昇龍城
遂議脩築其城大興工役陶作磚瓦期年而成
乃以明年為端泰初年
一月十二日莫策國公甲澂致仕
十二月節制府出兵山南攻畧嘉遠奉化而還
莫策國公甲澂卒
丙戌九年莫端泰初年明萬曆十四春莫開會試科
賜阮教方進士及第范明義等七人進士出身阮文藻等十七人同進士出身
夏四月五日大水潦
六月莫氏安排車駕移入昇龍居正殿受群臣朝賀
禮畢陞莫玉󱗲阮倦等俱為太保弘郡公為南軍都督府左都督
二十五日清華地方天無風雨忽馬江洪水漲
溢西都城没溺于水江表逆流湍急若射木樹塞川沿河之家多流蕩于海
秋七月二日大水潦
癸卯夜月赤暈凝光矇矓色如噴血
占云其变應妃后亡
二十五日又大水潦
一年之中水潦凡七次
八月五日非時雷降
大旱
十三日太國夫人張氏玉冷卒
十七日安塲營大火
時風急火猛延燒府營軍房觧宇庯舍數千家
紅雲蔽日煙瘴满天自午至申火始滅
太王妃阮氏玉寶被火卒節制鄭松避
居掛孝
追尊為明康󰁙王太妃
二十三日太保䧺郡公卒
二十八日安塲營中狂風大作二里餘倒人𭛁屋揚沙飛石拨樹觧瓦
九月三日大水霖雨經旬
九日又大水
十八日雨止
是歳清華地方禾榖不登
十月天又滛雨經二旬不止各縣諸山乱崩
丁亥十年莫端泰二年正明萬曆十五年
月莫令脩理昇龍城外層及整治街衢
二月莫令天下各處務築土壘及種由竿上自喝江下至山明華停江延袤数百里以防兵至
三月十一日辰時天忽自鳴
時永福縣卓筆山有大石髙一丈其石骨深入地中四尺餘無故自拨出地上移他處而止
是月安定縣澄舍社井中水忽沸動混濁者三日後復清如故
占者云應折一大将軍
五月太傅衛陽侯鄭栢有罪絞
初栢𭁈節制鄭松同一泒常𭁈黎及第隂欲圖害
謀泄及第被殺
栢󰱐罪常有不足之心隂養妖術巫人又圖塟其父于禁地
事𮗓坐絞
七月江水漲溢
八月壬申望夜月食
九月丁亥朔日食
令各縣原頭討木五百條為木揸分植各海門以防賊㓂船及拒挑之計
十月乙亥日赤虹見在坤方
是月節制鄭松統兵攻破長安天関等府嘉遠安化奉化各縣公畧至蒂市令修作浮橋大破莫新郡公缺名營
十一月兵出西南界至羙良縣
莫使西道将莫玉󱗲領兵出寕山以攻于左又使南道将阮倦領兵出彰德渡由醴江以攻于右
及倦至由醴江分兵設伏山脚小路以待官軍至欲断後兵粮道
計畫已定節制鄭松聞之乃分兵留麟郡公何壽禄世郡公吳景祐等守護粮兵在後
先差大将榮國公黄廷爱領兵潜地馳回以守清華又使太傅陽郡公阮有僚太保鄭杜𭁈少保鄭桐鄭檸等各領兵徔左路出𭁈莫玉󱗲兵相持
㨿守以分其勢
節制鄭松督大兵出右路進攻阮倦
两兵交戦官軍大勝
倦自度不䏻支乃撤兵而走伏兵亦大奔潰相爭渡江沉溺死者無数
官軍斬賊馘数百餘級追奔逐比半日程乃駐兵
自此倦畏兵威或有相遇輙遠避不敢復𭁈爭鋒
玉󱗲使人探知倦兵敗亦撤兵遠遁
後日官軍由頓水進駐黄山又進攻安山石室
兵之所至無不摧折所󰱐財物牛畜不可勝數
十二月節制鄭松𭁈諸将議收兵乃下令撤兵循
故道經天関而回
所過秋豪無犯
莫改端泰為興治元年
戊子十一年莫興治元年二明萬曆十六年
月莫見官兵日強乃謀定攻守之計
令四鎮各縣兵民增築昇龍大羅城外三重壘起自日昭𧻗西湖經椰橋至纏橋透自清池趂珥河之西北髙過昇龍城数丈闊二十五丈掘為三重壕俱種由芽延袤数十里以包城外
初莫四岐縣人東郡公范曰敬㱕命朝廷乃許
給弘化縣珠綴總兵民隨軍討賊
曰敬為政嚴峻民皆畏惮多有嗟嘆土人上表以訴之
四日節制府出兵討安謨安康畧定方民而還
五月卓筆山大石崩其石直數丈
六月有大鳥髙四尺五寸毛白觜紅足赤落在瑞原扶軫地分
是月十一日太白經天日月重暈連月不解天降重霧大旱禾苗枯死人民流亡
十一月節制鄭松大議出兵庯葛䦕攻長安天䦕各縣
兵至安謨安康收得賊牛畜財物甚多
乃渡正大江至揚武寨壘駐營
經旬節制府佯撤兵回留奇兵象馬設伏營後焚其營舍以誘之
賊果空寨柵爭先追擊
伏兵卒起󰲡擊斬馘數百餘級
賊将新郡公瓊郡公並名缺等僅以身免
節制鄭松收軍而回至三疊山令諸軍討取大鉄林木直三十尺每三百人作一距至期拋于灵塲海門
其木楂以鉄鎖之
十二月二十八日瑞原挽河江水自赤色如流血一里餘
己丑十二年莫興治二年正明萬曆十七年
月二日有大猿出于永福白石村人󰱐之
是月十四日熒惑犯亢
十五日月犯歳星
年旱
米貴
民多流散
五月十六日有雲氣在日上者如牛伏暈
六月七日酉時流星大作
七月十六日丑時月食在北方過半復圓
水潦
冬十月節制鄭松親督大兵攻畧安康各縣
會試天下󰁮人
賜黎汝弼梁寘等進士出身梁謙
亨黎廷肃等同進士出身
莫開會試科
賜范伊璿等十七人同進士出身
時莫又議起兵使莫󰦛讓統督衛士及四鎮兵刻日齊進至安謨界期𭁈官兵會戦
節制鄭松𭁈諸将謀曰今莫悉起大兵而來其要必欲𭁈我交一戦以决雌䧺
然敵眾我寡強弱有異
但我已在險地賊必無䏻為也
兵法云一夫㨿險千夫莫當此之謂也
我宣佯作退兵牽入險地
彼必輕視我悉眾追之
我以重兵襲擊破之必
矣
是夜三更節制鄭松差阮有僚領鋭卒一萬五千人及輕騎二百匹暗夜潜行至山脚中尋洞泉蘆葦雜處埋伏以待之約咱大砲三響伏兵悉起
有僚既領兵去又差鄭杜鄭桐鄭檸領兵断後
下令各依圖次而退
如見賊兵追及且戦且走至伏兵所聞大砲三響轉後為前各分左右旌旗隊伍依如圖次
諸将領命各回本寨整飭兵象以待之
又命吳景祐領粮兵收拾先退入三疊山以示回軍之意
又使中軍大營後隊
轉為前隊󰱥次而回至三疊山駐營
節制鄭松亦督大兵而行
是日莫将使人登山頂望之見官兵回笑曰彼見我兵來自知寡不敵眾乃先退回必留黄廷爱断後
我諸将士有䏻挺身出力追及敵人或俘賊将或捕󰱐象隻以為上功回朝奏陞秩重賞
莫将自恃兵眾奮力爭先不顧躡後寬追及三疊山險地
聞砲號三聲伏兵齊起
節制鄭松縱大軍四靣奮擊依如號令部伍不差
斬首千餘級俘擒六百餘人
賊兵大潰
奔北
莫諸将股慄各收殘卒遁回京邑
官兵大獲全勝班師回清華
十二月節制鄭松令諸将以所俘賊卒六百餘人來納使觧其縛撫勞之給以衣食盡放還本貫以示好生之德
俘卒親戚聞之仰德如天地感恩如父母
庚寅十三年莫興治三年時明萬曆十八年
莫忠義將弘郡公家匿臧唐安王莫敬止夫人
事覺弘郡公及夫人俱被殺
七月朔日食
太白犯月背后容一指
其年盗刼頗多
辛卯十四年莫改興治為洪明萬曆十九年寕初年
三月彗星指西北行
閏三月十三日赤虹貫天
日暈两重白氣連環于暈外
五月望丙戌月食選方殆盡一箇時復圓
十二月節制鄭松又議出兵
乃使演郡公鄭文海太郡公阮七里等領水步兵鎮守各海門險要處壽郡公黎和兼知四衛内外武士侍從守
宿御營
至其進兵調遣分為五隊一齊進𭛁
第一隊左區營太傅陽郡公阮有僚奇郡公鄭檸等領鋭兵及忠義各營奇将士兵一萬為先鋒前進
第二隊右區營太尉榮郡公黄廷爱永郡公鄭桐等象馬兵卒一萬
第三隊前區營太保岸郡公鄭杜甲兵象馬一萬
第四隊中區大營節制鄭松親督中軍兵馬二萬
第五隊麟郡公何壽禄世郡公吳景祐等同總督粮兵為後軍
不分時刻兵出西都循廣平過天開𮢶山開路
穿樹鎖林涉川潜地兼行十餘日至馬鞍山西界首駐營
號令分明軍士奉命整飭部伍
明日經清川地芒夢山
令諸軍收粮米後至麻義
兵之所臨賊皆風靡不旬日畧定安山石室福禄新豊等縣乃駐營卒林
二十一日壬子夜月犯歳星
時莫議悉󰁮大兵催調四鎮四衛五府兵馬約十餘萬其以本月十六日至恊上恊下會兵鏖戦
使莫玉󱗲督四道将士兵馬阮倦督南道将士兵馬岸郡公水
郡公等領東道兵馬當郡公川郡公等領北道兵馬匡定公新郡公等領四衛兵馬
莫戊洽親督正營兵馬後隊内有莫宗室及東道諸宿衛将後進接戦
二十七日分道並進
至粉上地方两相對陣列陳兵馬
莫使匡定公新郡公等督押四衛兵馬爲前隊先鋒西道營将為右翼兵馬南道營将為左翼兵馬東北二道營将為後隊兵馬
四隊兵鳴鍾擊皷一齊大進
莫茂洽親自督戦
節制鄭松聞之即日分兵差右區營将
士前進挑戦
又󰱇鉄騎四百先登助陣
下令各營奇依如節制
两兵相迎夾攻自卯至巳鋭氣增倍
節制鄭松以旗指揮三軍聞令奮力一攻斬匡定公新郡公於陣前
莫見兵勢不敵乃令按兵不動
申時節制鄭松親自督戦指揮三軍左攻于左右攻于右咸有紀律
将士踴躍劎㦸連天奮力齊聲咸以破敵為誓
於是大𭛁砲三聲官軍無不一當百勢如破竹遂追奔逐比
莫軍驚惶左不顧右後不顧前兵眾雖多旌旗失次行
伍已乱官兵因大擊破之
諸軍乘勝長驅逐至江臯斬馘萬餘級血流布野屍積成山奪得噐械馬疋不可勝計
莫茂洽驚恐破膽下船渡江而走
殘卒相爭上船船中人恐覆以劎断手落水死者過半餘各自迯生
惟南道将阮倦遠避得全
莫茂洽遁回京邑
會日暮節制鄭松駐兵于險山
三十日節制鄭松督諸營進兵至黄舍市駐營一箇月下令諸營兵渡虬江破毀賊壘削為平地
日晚節制鄭松議曰乘雷霆不及掩耳
之威取之如拾芥
乃進兵命阮有僚領鋭卒五千並䧺象鉄騎
寅時直進駐昇龍城西北角臯橋大放火號連𭛁七響燒焚廬舍火焰連天
城中驚乱
莫茂洽惶怖失措棄城迯走
是夜城中畿内男女老幼爭下船渡江沉船溺死者千餘人
平明有僚復收兵回行營
會正旦節饗勞将士期以收復京城
三軍踴躍大喜咸願報國
此時莫黨雖未悉平然軍聲日益大振矣
壬辰十五年莫洪寕二年春明萬曆二十年
正月三日節制鄭松
差官立壇具禮齋戒致祭禱于皇天后土本朝太祖髙皇帝列聖諸位皇帝及國内山川諸灵神古今諸名将座前告曰臣鄭松叨承國家重任濫董征伐大權奉辞討逆伐叛吊民念黎朝社稷生灵遭莫逆奸臣叛命弑君簒國罪惡愈深虐民欺神禍盈怨積
致生灵之塗炭者幾七十年稔禍乱之原由者非一二日
兹臣𭁈将佐等𭁈賊誓不俱生𡸈肯一天之共戴
願先朝列聖皇帝監照臣心滅逆賊以安民復黎朝之境土
祝畢是日披雲息霧日色光明
節制鄭松會諸将大議進兵仍告諭曰破竹之勢不可失也
况我奉辞討不軌本以安民為意
諸将宜戒戢将士嚴申軍約整飭部伍號令明信
凡兵所至秋毫無犯不得擄掠良民非賊之財物者不得濫取
師行有紀律則賊人易破
乃下令諸營軍拨寨大進至寕江西岸
凡兵所至秋毫無犯市不易肆人皆按堵如故爭持牛羊酒食香花滿道老少男女迎接王師降復軍門曰昔遭曀霧今
睹青天歡騰天地
及至駐營于寕江列屯陣法堅如鉄城
乃下令曰諸營奇将士宜遵三條戒戢諸軍
一不得擅入民家托取柴菜二不得擄掠財物斬伐生花三不得脅奸婦女及私仇殺人
如違者斬以示眾
三軍聞令皆整肅隊伍不敢侵犯
百姓悅從咸称三代以下復見仁義之兵
㱕者如市
凡有智𧥾武勇至軍門皆樂為用
五日節制鄭松督兵渡江進至于千春寺
将至仁睦橋莫茂洽大驚遂棄昇龍城渡珥河至菩
提居于土塊舍留其大将分守城内各門
六月節制鄭松督兵過蘇歷江至仁睦橋駐兵射堆處
乃分兵布陣各道並進限即日攻破昇龍城以取頭功
乃命左區營将阮有僚鄭檸等領兵象一萬攻破椰橋道直進西門右區營将黄廷爱鄭桐等領兵象一萬五百人攻破纏橋道直進南郊門前區營将鄭杜領中軍各奇瑞荘侯等合兵象一萬二千人攻破夢橋直進木橋門
分遣以定各領命准僃攻𭛁
節制鄭松督大營兵
象二萬五千人爲後隊進至紅梅駐兵
乃下令曰排布已定陣法以成凡旗幟不得妄張鉦皷不得妄動
三軍聞令皆捲旗息皷堅坐以待
時莫茂洽雖已渡江猶恃有長江先已准僃
差西道将莫玉󱗲領本道兵固守保慶門以西至日昭裴文奎陳百年等領四衛兵㨿椰橋門過夢橋門直至纏橋門分為營次日夜閉門固守大羅城内各相拒守
南道将阮倦領兵㨿莫舍以東救應各道軍兵
東北二道軍皆属焉
莫茂洽
自督水軍陳船百餘隻㨿珥河以為聲援
阮倦領兵至營設伏于纏橋門外以待陳大銃百子火噐以僃之
時節制鄭松𭛁砲三聲諸将張旗鳴金擊皷及聞角聲七連部伍齊肃戈甲鮮明進攻
自巳至未未分勝負
節制鄭松見两軍大戦迭相誇勇爭䧺射倒百子更兼日色慘淡雲霧散凝風冷天寒軍兵混戦銃砲振天鉦皷動地旌旗蔽野劎㦸如雲
節制鄭松督兵催戦以旗指揮許進不許退依圖而進
官軍力倍氣增左衝
右突爭冐矢石穿壘登城寬先突破壘門
文奎百年等自度力不䏻支軍自竄乱奔潰走散
莫玉󱗲亦膽破驚遁
官軍乘勝逐比至江火燒宫殿及京屋煙焰連天
節制鄭松大驅象馬兵卒踏破纏橋兵威如從天而下
莫兵大潰阮倦伏兵不及起尽死于纏橋之外
倦計窮欲捨命迯生進退無路内外皆是官兵壘門又塞
倦子保忠義澤及手下精兵各自力戦一時俱死于陣中
倦智竭力乏走回本營為官兵俘󰱐來献軍門
節制鄭松觧其縛待以賓禮宣諭慰勞語及前王豢養恩義不忍加害
倦赧靣慚伏自歎曰敗軍之将不可語勇
天已亡莫英䧺難施其力
節制鄭松嘉其言
是日莫兵横屍相枕填委满壑血流漂杵
斬賊馘千餘級莫将死者數十員
噐械山積京城殿屋蕭然一空
莫茂洽股慄心驚收殘卒㨿長江自守
節制鄭松兵至江會日暮且曰兵法曰窮㓂勿追
遂收兵屯駐安營依如圖次
十五日令諸軍士平削大羅城土壘直數千
丈剪除榛棘鋤剔壕塹悉破為平坦之地不日完畢
此盖阮倦之謀乃緩兵之計也
時官軍大振西南之民皆隨風靡
凣畧定所至俱降服
珥河以西悉為所有
珥河以東民亦望風向服
莫茂洽自此驚慄食不下咽卧不安枕不敢顧盻於珥河之西矣
三月節制鄭松至彰德駐營由醴江令造浮橋以濟師
又分兵攻畧清池上福富川等縣
節制鄭松督兵畧攻慈廉丹鳳等縣後至福禄先豊攻
畧麻義安山石室而回
是月節制鄭松議回兵應天天䦕道詣闕奏捷全功
帝大喜議陞賞勳爵
會試天下󰁮人賜鄭景瑞吳𦤶和進士出身吳致知同進士出身
莫開會試科
賜范有䏻等四人進士出身阮有德等十三人同進士出身
六月十二日子時流星大作
七月六日洪水驟至河水横流丘陵漲溢清華道禾榖不登
十五日水又潦
西南之民亦荒飢
八月戊子朔壬戌時流星大作赤色長五丈芒如絹電暎入人屋下于地聲如巨雷
莫茂洽日肆逰蕩縱酒荒色
時山郡公裴文奎妻阮氏年有姊爲茂洽后嘗出入宫中
茂洽見有羙色心中悅之乃隂圖文奎以求其妻
文奎𮗓之乃率本部兵自回長安嘉遠擁兵不出
茂洽召之再三不䏻得乃差将領兵逼問之阮氏年阮第三女也
倦十月裴文奎一靣徵兵拒莫兵一靣使子奔至清華行營入拜禀乞㱕命投降跪泣曰臣父裴
文奎被莫氏隂差兵逼害因使臣代臣父冐罪㱕命朝廷委身降服願求生路刻骨不忘終身感德
幸𫎇大德明察誠心乞加一旅來救微軀
天威如指偏方臣父願為向導萬死不辭寸功願報
節制鄭松聞言笑曰文奎㱕降是天使我成功之速
本朝土地指日可復
於是𭁈諸将議起兵上表奏聞
命黄廷爱統領諸營奇将士先進救文奎
及兵至嘉遠沛頂文奎見有救兵至乃率本部子弟兵三千人迎接拜伏于軍前
廷爱
使文奎又将本部兵守潭江渡
莫知文奎已投降復有大兵來救乃退守天派江
十八日節制鄭松督大兵出長安
文奎将兵來謁泣拜于麾下
節制鄭松褒賞慰勞之賜爵羙郡公使領本部兵馬船艘為前部𭁈莫兵将拒
莫使宗室将義國公節制南道兵期日進擊
兵至潭舍江渡節制鄭松差左右銃奇伏兵沿河期射殺之
又令諸軍造浮橋過潭江渡被風波折破二日未成因下令三軍爭渡黄舍江至安决黔皷山駐營
莫
南道将義國公屯兵天派江㨿守端偉渡令催大安懿安兵民築土壘江邉拒之放竹尖河岸两邉以防官兵渡江
節制鄭松差裴文奎潜拽船出江口以擊其上流差左右銃奇來射沿河以攻其下流使象馬兵卒渡河奮攻于中流收江中賊船
莫義國公措手不及棄船而迯士卒奔潰
官兵收得戦船七十隻噐械不可勝數
義國公收殘卒回京邑㨿自然洲
官兵造浮橋渡江駐營懿安縣後進兵平陸駐營塞橋
莫陳百年
将兵投降賜爵定郡公
時南道諸将來降者十餘人
因下令軍中秋毫無犯民間村巷無故不得輙入違者以軍法論
由是山南一處民皆按堵如故簞食壼漿以迎王師男女老少莫不仰慕其德焉
十一月四日節制鄭松進兵于清威精神洲安營
曉諭西南各處人民皆我朝之民久罹莫政殘虐
兹後
我𭁈汝等各宜自新革其前弊
汝等安居按堵不得驚怖
師行紀律以弔民爲念
民
不勝歡喜壮者願徔軍老弱者皆𰙔謳舞躍滿路
十四日兵出喝江口水陸並進
莫将莫玉󱗲陳船拒之安置木楂于喝江口築土壘岸上以為險固
官兵進擊破之
玉󱗲棄船陸走于三島山下将卒各自棄船登岸
官兵渡河收󰱐船艘噐械不可勝數
乘勝長驅至昇龍城南門駐兵于沙草津所󰱐船艘大小以千計
是夜茂洽迯奔海陽金城縣
莫宗族各自偷生亡命
其諸将㱕降者󰱥踵于軍門
節制鄭松令諸營駐兵于沙
草津
禁戢軍士不得侵掠使民安業
珥河之北順安三帶上洪諸府縣民皆願投降
節制鄭松下令撫安之
太原刼黨廉郡公缺名亦率本部黨五千人來降
二十五日節制鄭松進兵徃海陽處追勦莫黨
下令軍中曰凣兵經過不得擄掠良民脅奸婦女
軍皆依令
民皆喜悅開門迎接
及至芙蓉縣駐營柳經使左水營太郡公阮七里督前水軍營定郡公陳百年左水軍營羙郡公裴文奎及棠郡公直郡公並名缺等同内水各
奇戦船三百隻攻破金城縣
莫氏棄城遁走前後不相接船艘尽棄
官兵收󰱐金銀財物婦女不可勝數
海陽之民離乱遁走
官軍擒得莫太后而㱕
至菩提莫太后以憂死
莫立其子全為王使監國事改號武安初年自爲将督兵拒命
十二月朔卯時日中有黑子二點形如烏鳥者
三日時節制府分兵大破莫敬止等於清河縣新羙社
斬得賊馘并收船艘五十隻及馬匹噐
械不可勝數
下洪
南策
荆門等府廬舍宫室燒毀殆尽
時莫餘黨浦郡公缺名以下水郡公沔郡公𨻫郡公豪郡公瑞郡公梁郡公義郡公及吏部尚書福郡公杜汪禮部尚書洪溪侯汝琮工部尚書同沆吏部左侍郎永山侯吳暐户部左侍郎吳慥東閣𭓇士吳珙寺卿阮瑾山南承政使譚文節海陽承政使范如膠等並詣軍門降服
節制鄭松令進兵永頼琤江駐營數日回京
節制鄭松命茶郡公范文快廉郡公武郡公等
将步兵三千象二隻攻畧浦頼江
三将分兵攻勦安勇武寧等縣
時莫茂洽棄舟步行至鳳眼縣寺隱居凣十一日
官軍至鳳眼有村人向導引官軍入寺中󰱐莫茂洽将就駐營
武郡公令人以象載之及二妓女還至京師献俘生梟三日斬于菩提傳首詣清華萬頼行在釘其两眼置于市
初莫宗室䧺禮公莫敬止竄居東潮
至是復收殘卒㨿青林僣位于至灵南澗稱號寶定又改
康佑
於是莫氏宗室莫敬敷莫敬誠莫敬慎等及男女大小數百人皆應之
莫之宿舊文臣武士相率㱕之
草立行在出榜招募丁民
呼吸之間諸縣響應兵至七萬人
先是莫茂洽使其長子全權監國事僣號武安
至茂洽被俘人心不服復㱕附莫敬止
莫全自遁又為官兵所󰱐
時莫敬止㨿青林分置内外左右割㨿諸縣以拒官兵
節制鄭松命阮七里裴文奎陳百年阮峩等将兵猝至
敬止率軍襲戦於江中
七里不及戦死
于陣中
䏓峩中創倒在舟上士卒急救得免
文奎百年等各自奔潰
軍粮噐械皆没于賊
於是海陽京北復㱕附之
十七日節制鄭松命太尉黄廷爱太保鄭杜鄭桐鄭檸等督諸營步兵象馬進討莫敬止駐兵于錦江沿河列屯𭁈之相拒
又分命太尉阮有僚總督水軍進至青林𭁈廷爱相為表裏救援官軍在錦江
莫敬止悉眾㨿青林以長江一󰅾分南北連兵拒戦
日張旌旗夜鳴火砲旬月之間两軍相持不得解甲
敬
止催兵增築壕壘于青林沿江以守之
二十五日節制鄭松令諸營奇大移草津行營于昇龍城之南福林坊居之
右本紀附莫僣起自丁亥莫登庸僣位紀元明德元年傳五世至壬辰洪寕三年莫茂洽被俘
又繼以癸巳䧺禮公自稱康佑初年迄于其亡前後共六十七年
讖云莫得於亥失於亥
盖登庸丁亥年簒位至茂洽以癸亥命亡國果有驗云
癸巳十六年是歳莫氏亡正月明萬曆二十一年
九日節制鄭松督
大軍東渡珥河日夜兼行直指青林進𭛁
十二日駐營錦江𭁈諸将大會議分兵水陸並進渡江急戦
遣慎義營副都将右相太尉榮郡公黄廷爱壮義營副都将太尉陽郡公阮有僚統領水步諸營奇将士進至青林地方
是時莫敬止兵不下六七萬人悉眾㨿青林󰘌岸依川阻水以為固屯營結寨列皷張旗
然烏合之󰕛未經訓練
節制鄭松傳𭛁砲號即催兵渡河以擊上流
黄廷爱渡下流以擊其背
阮有僚大率水軍圍
繞四傍邀截去處
是日四方八靣砲號俱𭛁三軍𧡟力致戦席卷長驅
敬止及其宗親男女皆竄身入山林
官軍追至東潮至灵等縣哨拿󰱐其安山王莫敬誠宏量公莫履祐郡公陳越裴指賛理阮仁沾等軰尽斬之
其餘斬得賊馘收得賊船噐械不可勝數
十三日進到至灵
節制府再分兵追哨
十四日擒得敬止於安廣處横浦縣新萌村一説東潮雷隂山寺及莫敬敷莫敬慎莫敬簡莫敬遵扶寕王缺名以下宏禮公䧺亮公并武安莫
全臯郡公脩武侯等及所󰱐金銀寶物銅印两顆
又哨得尚書枚功阮𠃔欽阮克敬頼敏阮克綏阮澈阮明璧阮澧都御史鄭光賛左侍郎王文會華有謨王拨萃阮顯績阮汝楫范珙右侍郎范知止鄧諧阮演潘範黎曰倘承政使段世拔阮風欔杜顯寺卿吳盎東閣杜直潘宗參政陳慶圭府尹阮諍都給事中黄琦阮俊彦阮恒監察御史黎世禄范田俊武森范徔命杜演黎金榜黄務本阮仁馥給事中鄭克慎王時中阮
挺尹覃陳文藻翰林阮用黄挺范有䏻憲察使范自謙副使阮儒陳丕眼參議黎鴻阮湧斷事阮碩德阮繁並詣軍門解納
節制府乃收兵回京
二十七日諸将送俘莫氏宗派解納營門
節制鄭松令推出俱斬之于草津使人傳莫敬止首詣清華萬頼行在獻于闕下
二月節制鄭松命左右将校茶郡公阮廷倫廉郡公劉盞等各領精兵攻畧陸岸安搏等縣
時㓂黨渠魁秀梮秀㻡兄弟等率其部黨千餘人投
降後又内萌異圖
廷倫劉盞等擒得併殺之
餘黨驚潰迯入山林
初莫應王莫󰦛讓遁走至安搏驚慄病𭛁而死土人塟之于寺側
三月莫玉󱗲迯竄北方隂求莫氏宗室得莫敬典之子󰦛厚王莫敬恭於文蘭州立為莫後自號乾統初年
時人人猶𢙇二心未尽㱕附聞敬恭立相率㱕附
時有莫氏餘黨數十人煽惑人心聚集成黨刼掠州縣分㨿各處
珥河以北干戈迭起煙火不息群䧺竄伏
㓂刼憑陵
大者結成三十黨小者亦不下數十餘群
真定都寕缺姓以下名自稱建國公㨿建昌乙技自稱強國公㨿錦江太國公㨿嘉福華國公㨿快州嚴國公㨿四岐慶國公㨿山陽德國公㨿夏華羙壽侯㨿青波威王莫敬用㨿太原壮王莫敬章㨿天施義國公㨿新興文國公㨿三陽錦國公㨿青池忠國公㨿普安福國公㨿右𨻫
大者數千餘人小者七八百人
所至民皆響應
二十一日各處僞黨並起兵出珥河至菩提
燒断鉢場浮橋
於是海陽京北等處各縣人民皆建立旗幟各應賊
二十三日節制鄭松分諸将領兵渡河大擊破之斬󰱐數千餘級僞黨奔潰州縣悉平
二十五日大同土官和勝侯武德恭率本部兵三千赴京首服㱕順朝廷献金銀寶物十盤代身銀人一座銀花瓶二件銀香爐一捧銀鶴一隻良馬三十匹至營門拜謁
節制鄭松表奏陞為北軍都督府右都督太保和郡公號爲安北營
是
時節制鄭松令匠構作殿宇築起行在于昇龍城之西南椰橋之北錦廷舊所一月而工畢
於是令諸大臣及文武百官安排旗幟整飭兵象准僃候奉迎聖駕
是時帝在萬頼行在三月起程渡西都城直進廣平道出天䦕過羙良彰德一箇月至青威縣駐軍
節制鄭松率文武就青威奉迎聖駕雅樂偕行赴京
四月十六日帝登正殿受百官朝賀
大赦天下
詔曰盖聞上天𭛁生群物必施雨露於雷霆皷動之餘人君撫御八紘
必宣德澤於威武奮揚之後
理達無間言式用敷
我國家太祖髙皇帝應天順人乘時啓運行大誼平殘得天下甚正其立國之䂓模宏且遠矣
太宗文皇帝嗣訓率下
仁宗宣皇帝楊烈覲光
聖宗淳皇帝創立法制開萬世文明之治
憲宗睿皇帝󰏲式典章正四方綱紀之則
其守成之憲度詳且僃矣
聖聖相承謨烈啓佑咸正後人足以世守
自光紹統元年間運遭中否爲逆臣莫登庸所僣
窃然先王之正統上存在人心
之遺澤未泯
荘宗裕皇帝奮󰒂旅以󰰻乱
中宗武皇帝立祖業以救民
迨我皇考英宗峻皇帝天挺剛明志平僣叛
其翊扶日月整頓乾坤寔頼明康太王之勳之德中興功業實始於此
朕紹恢前烈總攢大權每以滅仇敵復中原爲念特命都将節制各處水步諸營兼總内外平章軍國重事左将太尉長國公鄭松總統大兵攻勦莫黨
上年十二月擒得逆登庸孫僞洪寕莫茂洽即正以法
今年正月擒得偽䧺禮公僣稱
康佑又寘于刑
其餘孽如偽唐安王偽䧺亮公偽惠成公偽安山王偽扶寕王偽勇義公等軰悉皆就戮
逆賊之罪以正神人之憤得紓
是雖列聖在天默相之灵亦都帥匡國再造之功而将士用命宣勤之力故䏻臻兹大業復此舊都
國家土宇皈章孔厚如故朝廷法制政令方𭁈更新
朕慮夫天下祖宗之天下人民祖宗之人民久為彼虐所苦正望吾所以撫安之
今即政臨民乃其一初宜施惠行慶以及眾庶
其以本
年月十六日寅御都城正殿大赦天下以布正始體元之化以慰徯蘇望治之情
凣其臣庶咸悉聞知
是時論功行賞加黄廷愛為右相太尉榮國公阮有僚為太尉陽國公鄭杜為為太傅鄭桐鄭檸俱為太保黎栢為少尉本郡公何壽禄為少尉吳景祐鄭文海俱爲少保吏部尚書阮茂宣為少傅瓊郡公
其餘加陞職爵有差
五月太傅端郡公阮黄自順化親率将士象
馬船艘赴京拜謁及将順化廣南二鎮兵粮財帛金銀珠寳府庫簿籍進納
節制鄭松表奏黄為中軍都督府左都督掌府事太保端國公
使總督本營将士及統領南道各處水師大小戦船三百艘進討山南海陽各處海賊
先是偽建國公起兵㨿建昌府築土壘于江東岸上自延河武仙下至真定各縣
義國公起兵㨿青蘭各聚數萬眾種木楂于黄江河門等處以拒官兵
節制鄭松差南道将裴文奎陳
百年等領兵攻之月餘不䏻破
至是命阮黄統領諸水兵攻之
及至黄使以火噐大銃一齊射之大破賊壘
賊眾驚走
官軍承勝逐比斬馘萬計俘󰱐賊将斬之
先興建昌悉平
後偽壮王莫敬章國公華國公嚴國公錦國公強國公東國公等俱将兵占㨿海陽地方
節制鄭松又差阮黄領兵徃勦除收捕
黄大破悉平之俘獲偽将甚多及斬馘不可勝數
偽強國公走上岸偽壮王莫敬章太國公走入
安廣
海陽山南二處亦稍削平
惟餘偽乾統莫敬恭莫玉󱗲及次王慶王莫敬寬安勇王唐國公德國公東國公文國公忠國公福國公等偽賊而已
六月節制鄭松差諸将領兵分守上洪下洪快州順安慈山等府
復令許各縣流民回貫復業
七月二日彗星見東方指東北行
時莫玉󱗲子立郡及山東侯扶髙侯等先已效順至是山東扶髙又謀反俱去
立郡被誅
十月太保和郡公武德恭自請回鎮守大同以
防㓂賊節制鄭松許之
閏十一月四日莫阮倦死于獄中
初倦子銳郡公阮信壽巖侯阮儔及扶興侯阮俛子都羙雲榜南陽安義仁智並名缺等見莫主遭擒乃屈身效順
至是謀反事𮗓
阮信都羙雲榜仁智等皆伏誅
南陽安義壽岩等復徔偽去
甲午十七年明萬曆十二年二正月莫玉󱗲挾莫敬恭㨿安博縣
節制鄭松遣右相黄廷爱領兵討之
二月廷爱督兵擊破之于安博縣獲偽萬寕王嚴國
公并餘黨尽斬之
玉󱗲奔思明府稱臣于明
後廷爱回兵安勇縣俘偽福國公而還
是年京北太原諒山等處干戈擾動
慶王莫敬寬㨿大慈次王㨿太原安郡公㨿普安東郡公㨿陸岸安勇王㨿武崖越國公㨿山陽等處
官兵所至賊即觧散還復屯結郡縣苦之
時明國多使人來探訪事情殆無虚日
海陽山南下畔道賊群起方民日夜不安
大同和郡公武德恭自回鎮後隂𢙇二心𭁈賊
羙壽潜通使徃來隂使人侵掠山西原頭各縣攻破青波下華
又徙東蘭西蘭居民移入大同駐焉
節制鄭松命太尉阮有僚領兵攻勦逐比擒󰱐羙壽而還
三月望月食天大雨
二十二日帝遣阮黄賫金冊加贈明康太王為明康仁智武貞䧺畧太王
其金冊曰大臣之有宿勳實䦕眾望朝廷之追元祀必紀宗功
肆頒蠲榖之攸同宜載鏤金之孔耀
推忠翊運恊謀同德輔國竭節󰦛厚明義功臣特進開府金紫
榮禄大夫兼總内外平章軍國重事太國公贈明康仁智大王鄭檢棠喬鉅閥桓卷華纏
初應義旗亨屯正經綸時節重恢舊境匡濟定興復䂓模
嘉績多于先王盛業徵之後嗣
西平一門忠義社稷計安汾陽再造國家天下功盖
前休驗於兹敷賁新號加宜侈尊優
特命推忠翊運同德功臣特進輔國上将軍中軍都督府左都督掌府事太尉端國公上柱國阮黄賫捧金冊進封推忠翊運恊謀同德輔國竭節󰦛厚明󰒂
功臣上相明康仁智武貞䧺畧太王
尚其祇受顯褒勉圖篤弼惟久大永扶於國祚斯寵榮不賛於雲
仍欽㢤
命阮茂宣等賫勑追贈加封太宰太師興國公阮金為昭勳輔哲靖公
四月己酉朔日蝕天雨
大旱
二十八日右相黄廷爱領兵攻破右𨻫斬󰱐偽福郡公傳首詣京師
太原降将迪義營廉郡公缺名擒󰱐莫偽宏羙公
缺名檻送京師令斬之于草津
五月差太傅鄭杜太保鄭檸等統率太原将廉郡公向導攻勦太原破偽永郡公缺名營
永郡公率餘黨奔武崖
十一日莫敬恭以莫玉󱗲為太傅将兵㨿安子山攻掠永頼縣所至民多㱕之
節制鄭松差阮黄率水軍直進至海陽擊大破之
玉󱗲奔安博後㨿萬寕州
是月金星行失度
旱禱得雨
莫敬恭及其偽黨竄居明龍州至是多
率龍州人出掠諒山各州
節制鄭松差兵會諒山三司兵攻逐之
偽黨奔還龍州
六月先明縣武陵社人武登起兵㨿超類縣集眾聚黨自稱羅平元年
節制鄭松擒󰱐斬之
偽信王缺名起兵㨿武崖使偽寕國公缺名将兵拒戦于太原
偽越國公自衣黄袍起兵㨿三陽刼掠方民
節制鄭松差副将拨郡公范𠃔生将本部兵鎮守三農以安興化之民
七月初二日莫駙馬都尉太傅沱國公莫玉󱗲㨿兵萬寕州病死
其子駙馬山東等奔入龍州附莫敬恭
初玉󱗲将臨終有遺書勸於莫敬恭曰兹莫家氣運已終黎氏復興乃天數也
我民是無罪之民而使自罹鋒刃之中何忍也我等宜避居他國養成威力屈節待時伺其天命有所㱕而後可㔫
不可以力鬪力两虎相爭必有一傷無益於事也
如見彼兵所至我當避之慎勿𭁈鬪要宜謹守為重
又切勿邀請明人入我
中國以致民苦塗炭是亦罪之莫甚也
至是死
莫壮王莫敬章𭁈偽太國公出兵㓂掠青河四岐各縣
永頼人頼郡公謀反亦率本縣兵眾從之
時海陽諸縣人民大荒飢饉相食餓死者三分之一
八月右相黄廷爱率兵攻破諒山偽嚴國出降竟殺之
九月偽威王莫敬用等使其黨春山侯𭁈文國公等将兵襲攻太原
效順将廉郡公死之
節制
鄭松使太尉阮黄統兵攻破于武崖平之乃引兵還
十月節制鄭松差太尉阮黄統領水兵太尉阮有僚督率步兵二道並進直至大同攻破和郡公武德恭營分兵前後夾攻
德恭率子弟奔󰒂都
二将将兵還
太尉阮有僚出奇兵攻偽春山侯文國公等寨大破之獲象三隻焚其營舍而還
十二月大同偽武德恭使人献納金銀寶物馬
匹赴京入朝首服乞免罪
許之
立太王府于福林坊令移行在于城南門之左
時太原諸縣猶為偽威王莫敬用等所占諒山猶為莫敬恭莫敬寬等所㨿所在刼掠地方人民太半不得㱕農田野荒廢
乙未十八年明萬曆正二十三年
月時帝有風疾不䏻視朝
詔免朝及謁郊祀禮
二月節制鄭松令諸營将校大造戦船五十艘
三月會試天下󰁮人于草津
賜阮實阮曰壮進
士出身阮德茂等四人同進士出身
節制鄭松造作两輪車飾以珠寳象牙為之車上用篷漆車傍刻象牙檻四壁黒漆以金貼之
又作小梯登車
車前置一杠子使力士四人推之
其車式始於太尉阮黄之所制也
金木合宿在室分
令收天下各處大集錢以充國用
偽春山自稱為義國公使人盗捕公象一隻至感化州
四月節制鄭松差指揮使忠信侯缺名𭁈太原總兵德澤侯頼世貴領兵至感化州遇
偽威王莫敬用春山山東等
世貴縱兵擊之斬馘六百級又收獲公象一隻馬十匹及軍需噐械而還
是時清華原頭人偽太傅剛國公缺名起兵㨿乂安瓊瑠上畔擄掠居民
清華鎮守官何壽禄鄭文海等徵兵擊破之俘󰱐徒黨尽殺之
五月令諸營奇類有竭節宣力功臣始終全功定為三次奏功論賞
令出再三又寝不行
時人民大飢荒更兼瘟疫死者屍相枕
六月十二日偽春山𭁈普安人偽晉郡公缺名以下勝郡公桂郡公等合兵五百人刼掠三陽
時縣官大率兵民邀截要路斬獲偽晉勝桂等馘四十六級
春山僅以身免
旱
二十二日申時两日並出
二十四日太原總兵嚴郡公鄭惟精斬󰱐偽󰒂國公杜衍并其黨於太原
時偽頼郡公稱莅國公父子相率賊黨由安廣透入海陽刼掠沿河各至東潮襲攻鎮守營陵郡公缺名遂遇害
七月偽春山自稱保國公率賊黨攻掠普安縣
節制鄭松差兵擊破之󰱐馬四匹銅印一顆賊遂奔潰
又命頼世貴将兵攻破太原髙平等處俘獲偽将祈山王福王並名缺等併殺之
十三日甲申天無雲而雷忽震宫柱
其夜月又入心度内後暈歳星
二十三日甲午大會文武百官誓于昇龍城之南門左街
二十五日偽春山㱕降赴京請罪付㱕本属将後執殺之
火犯昴分經歳不入垣
命毅郡公阮惟一守金洞
八月令大點軍兵于草津得兵數十二萬餘
大旱自八月經歳無雨至明年二月始得雨禾榖枯死一榖不成人民大飢
九月令置平獄勘理官使决天下疑訟
以文官二員吳慥阮宏詞武官黎稹等為之頒以公差印
後再置三員為之皆不䏻守法其職遂廢
十月令脩理西京殿
時莫舊臣東岸人翰林𭓇士阮時󰕑自稱為太保禮郡公僣號其子為順治
王起兵㨿陸岸邀截諒山要路殺本處總兵蘭郡公缺名及奪取象一隻并財物
十一月節制鄭松差薊郡公潘彦領諸水奇戦船三百艘象一隻鎮守海陽青林鄭文彰守永頼阮廷倫守錦江海郡公缺名守唐安王珍守超類
十二月盗刼處處群起燒家殺人刼掠財畜丙申十九年明萬曆正二十四年
月二日偽壮王莫敬章移屯安廣㨿萬寕香蘭使其将永頼人莅國公嘉福人太國公並名缺莫宗子莫瑋莫理等領戦船大小
八十隻侵掠四岐永頼江
三日至青林青河江𭁈潘彦兵戦自寅至午大擊于江中
時潘彦馬未及鞍兵未及甲賊船已到營門軍皆失措潘彦出拒纔四十五人而已
膠水将禮郡公見賊勢大自度軍少力不䏻支自率本船軍人先退
潘彦以爲恇怯斬之以徇󰕛
於是人人殊死
又得西真一水隊輕船突進
賊将疑救兵至乃大潰棄船下水迯生
潘彦乃手招本兵大小船一齊突戦奮擊中流斬賊将莅
國公太國公安郡公缺名以下瑞郡公及裨将二十餘人斬󰱐賊馘二千二百九十八顆收󰱐船艘噐械不可勝數俘󰱐賊将豪郡公缺名等數人
賊黨各散㱕田里
即日觧送賊将豪郡公至軍門
潘彦親觧其縛慰之曰汝欲生乎竟欲死乎若欲生則吾用汝為向導擒得壮王則我饒汝死罪
豪郡公乃乞向導引兵兼行海道出安廣擒壮王以圖報效
潘彦聽󰰾令󰱇輕船鋭卒數百人戦船五艘自全身鎧甲内藏偽豪郡公于舟中
四日彦𭁈諸将謀曰兵貴神速
我以取勝之兵乘破竹之勢苟一戦两勝是天使我等成大功可較古之名将耳
僕願諸将士聽令同心戮力以立功名勦除偽賊則我等之功莫大焉
諸将皆曰願聽令
是日彦󰱇壮士假作敬章兵號衣旗色
自為前隊諸水軍隨後陸續󰱥進
是夜彦自乘輕船先突入重䦕
其守䦕人問之答曰我乃豪郡公兵船因戦勝俘󰱐賊将薊郡公等先觧送献納我王
由是得入重䦕直進三日夜到
萬寕州香蘭社
及将近敬章船敬章疑為豪郡公得勝而回乃迎之
彦曰我是薊郡公汝等宜速受縛免被刀鎗
敬章聞言措手不及乃棄船上岸走至沙中為官軍所󰱐及其妻妾二十人并斬其徒黨四十人
是時諸兵率多爭收賊寳貨致賊餘黨走散竄入山林
彦軍既󰱐全捷一󰁮連勝两陣軍士歡喜凱還京師觧納莫敬章于闕下
是日節制鄭松𬢱賞戦功賜潘彦金牌一两黄金十斤
又賞諸将士有䏻用命者銀子
三百斤設大宴饗勞之
是時莫臣多詭計告于明人曰黎兵者乃鄭氏爭彊起兵攻殺上國貢臣及莫氏子孫實非黎氏子孫重興之兵
由是明人多遣使過鎮南交䦕将牒文來我國每期大會勘黎氏子孫果有是否期至交䦕為約
二十九日命户部尚書兼東閣𭓇士通郡公杜汪御史󰱑都御史阮文階等候命先至鎮南交䦕𭁈明國左江兵廵道陳惇臨通柬牒辭多謙遜
後又使右将黄廷爱
将兵󰱥至謀山為應
遣族目皇兄黎梗黎榴及工部左侍郎馮克寬等同賫安南都統使司印及前安南國王印墨樣二件金子一百斤銀子一千两𭁈國耆老數十人同赴鎮南交䦕候行會勘
二月一日左江兵廵道提刑按察司副使陳惇臨牒催使帝親到鎮南交䦕以其會勘
五日帝親督右相黄廷爱太尉阮黄阮有僚太傅鄭杜等及諸将士兵象萬餘到鎮南交䦕約期會勘
時明人牽廷逾期退托要索求取金人金
印事迹等物件不肯赴勘卒過期
三月帝乃還京
夏四月令天下各處府縣總社係被經兵人民漂散許回復業饒役三年
然所𬋩多侵擾務行苛虐民或至流散未安其業
令閲󰱇原定新舊另兵
如有功已受職爵年老弱者饒汰之身才彊健者充補之以成兵額
望月食是時大旱夏務禾榖皆不得收陂澤枯涸草木多黄落花果不實盗刼群聚於民間大者七八百人小者亦不下數百人日夜燒毀
人家刼掠才畜水陸不通道途閉塞民多飢餓死者過半
五月太保和郡公武德恭自移大同營就義都居之
是月命效順翰林范鴻儒𭁈清華處承政使禮恭男胡秉國勘度本處桑洲土以定税額
秋七月時天無風雨瀘江水自漲溢者經旬
彗星出指西北行
令修造昇龍城内太廟各殿
十七日壬午奉迎
太祖髙皇帝及列聖皇帝等神位入昇龍城太廟殿歳時享祀
八月九日甲辰壬申時京師及山南山西江河并池湖井水無故忽自動一時始觧
是月旱密禱得雨
閏月朔日有食之
時令工象鑄造金銀人二軀各髙一尺二寸並重十斤又鑄銀花瓶二雙小銀香瓶五件又僃用土絹及諸貢献之物以防北使
冬十一月二十五日大安縣時務社人范沆自稱
為天南招討都元帥二十七日入㨿安謨耽溪山攻破附近社民所至人皆向服月餘眾得萬餘人
自此長安莅仁等府盗賊群起多阻行人徃來而隤上各社民兵多從賊黨
禮江侯父子亦傾心順服
節制鄭松差羙郡公裴文奎将兵𭁈安謨土官良郡公阮体討之俘󰱐范沆送還京斬之
十二月四日清華處鎮守将少保演郡公鄭文海卒
贈太保
是月差户部尚書兼東閣𭓇士通郡公杜汪等
候命𭁈廣郡公鄭永禄賫金銀人二軀及諸貢物就諒山城以候明人會勘
時明龍州土官多受莫黨賄賂因𭁈結連退托事未果就更值正旦節杜汪鄭永禄等復還京
丁酉二十年明萬曆二二十五年
月初十日命奉天府尹具設牲醴祭明康太王廟
十九日差候命官杜汪阮文皆等復至諒山鎮南交䦕探明人消息
遣北道将淳郡公陳德惠𭁈會郡公宏郡公並名缺等領兵護送
及至諒山
城駐營
時偽福王高國公並名缺等率眾奪擊殺會郡公于陣
淳郡公宏郡公等將兵走脱
及回至京皆削其兵權
杜汪阮文階等入㨿山峙得脱
三月安豐人阮當明偽稱福德二年率本縣人起兵刼掠旁縣
是日右将黄廷愛差属將收捕斬之及徒黨四人俘送營門亦斬之
時天雨血于山西地方後又雨雹
是月明人又使委官王建立就我國催貢會勘
牒于京師大議起行
二十八日帝親督右將黄
廷爱太尉阮黄阮有僚太傅鄭杜及左右都督七八員兵象五萬󰅾明委官王建立同行至諒山鎮南交關
四月初十日帝整飭兵象過鎮南交關與明左江廵道按察副使陳󰦛臨及廣西思明太平等府龍州憑祥等州官大行會勘
交接禮各相喜賀
自此南北兩國復通
命工部左侍郎馮克寬為正使太常寺卿阮仁贍為副使如明歳貢并求封
克寬至燕京適遇明帝萬壽聖節克寬上拜賀詩三十首
明英武殿大學士
少保兼太子太保吏部尚書張位以萬壽詩集上進
明帝御筆批曰賢才何地無之
朕覧詩集具見馮克寬忠梱殊可深嘉篤羙
即命下刊板放行天下
於是朝鮮國使刑曹參判李賥光爲之作序
是時明義土官勇郡公阮克寬父子𭁈僞黨連結聚集奸惡人欲乱京邑
夜常起火燒毀庯坊
事𮗓官軍捕得克寬父子三人及徒黨二十四人于昇龍城南門外並拽得木印旗鉦噐械及
勑命來納
節制鄭松令尽燒之斬克寬父子及徒黨梟其首級
二十日帝回京
御駕至安常
節制鄭松親迎拜于安常扶御駕還宫
帝乃視朝
節制鄭松親率諸大臣及文武百官行拜賀禮
令閲另兵
󰱇壮健者補兵額老弱者簡汰
然閲已經數年未曾見汰者致老弱多没于軍中
五月旱榖豆枯死
二十日帝密禱于禁中又立壇于大羅城夢橋合祭山川諸灵神始得雨
時有慈廉艾橋社人阮明智前𭁈偽克寬相友父子起兵㨿明義地方偽稱大德三年
太尉阮有僚俘󰱐明智父子俱斬之
是時萬郡公阮有力守清沔
有力為政日務寬平民皆爱慕賊不敢侵境内無事民安其業
六月四日山南效順将定郡公陳百年卒
是月無風雨瀘江水忽自漲溢衝激
是歳前大旱後大水田禾多損失歳屢不登民多流亡
秋七月七日太尉陽郡公阮有僚卒年六十贈
陽國公
十五日
阮有僚從姪嵩郡公阮公又病卒
熒惑𭁈歳星合宿在畢度容一指相接
令天下凣諸噐用隨以職品髙下不得僣越
令閲四政軍民丁壮等項以定原籍
時宋山人勝郡公枚求守神溪縣有善政民多爱慕保之擢為順化總兵
八月東岸土将淳郡公陳德惠及子陳德澤稱岑郡公謀反𭁈安世土将世郡公楊文幹父子俱率弟子夜遁從偽黨去
節制鄭松分兵差其子
掌錦衣衛䧺良侯鄭桃領兵攻之斬其徒黨
德澤文幹等𭁈子弟遠奔
時四政人民多煩於刈公象草又被所𬋩攪擾民不勝其苦多從偽黨刼掠民間
十月海陽土将水棠縣人水郡公缺名宜陽縣人禮郡公缺名俱率兵反擄掠海陽諸縣襲殺廵守将華橋侯缺名及本縣縣官
又有新明縣偽瓊郡公瑞郡公並名缺兄弟聚集徒黨所至脅掠人民𭁈水郡公禮郡公等相結眾至數千
海陽諸縣
人民畏其殘虐悉皆順從
十一月二十日節制鄭松差都督同知豪郡公阮沔羙郡公裴文奎薊郡公潘彦等領水兵五十艘往海陽攻破偽黨即日進𭛁
阮沔獨自驕兵輕敵自謂殘賊不足慮不𭁈諸将計𬢱乃親率本部内兵船四隻輕進突入戦陣中至賊伏兵處遇賊人船
豪郡公令𭛁大銃射之禮郡公被磾死於船中
舟中賊代著禮郡公衣催兵乱戦復剌殺豪郡公死於戦陣中
两軍混戦相殺官軍死者亦八十餘
人兵卒皆走
遇裴文奎兵繼至賊󰕛棄船登岸走散
文奎收󰱐阮沔首級而還
後文奎再将兵拽尋󰱐禮郡公首回京觧納令梟三日
節制鄭松議賞文奎金十斤陞少保
是月令天下各處建鄕試塲取士
十二月偽陳德澤等㨿兵大慈使人盗捕公䧺象一隻
節制鄭松令廣郡公鄭永禄奉郡公鄭有用安岩侯阮鎮安全侯阮光登瓊陽侯阮金龜等領兵追及獲斬之收捕妻子而回
戊戌二十一年明萬曆正二十六年
月十六日頒大赦布誥天下
一切盗刼迯囚及經年賦税並皆赦免
二月詔陞公子鄭𭫨為平郡公使督率兵馬以防盗賊
三月旱西北多風起禾榖草木枯死
節制鄭松使右将黄廷爱将兵攻畧陸岸󰱐䧺禮之子莫敬倫并馬三十五匹及噐械而還
節制鄭松又使太尉阮黄領水軍畧定海陽攻破水郡父子及徒黨
水郡走入水棠㨿山峙
官軍乃還
水郡使其黨瑞郡瓊郡侵掠青林青
河等縣閲取地方丁壮編入隊伍為兵民多走散
四月會試天下士人
賜阮庶阮惟時黎弼四等進士出身阮克寬阮儉等同進士出身
大旱
自正月至是月始得雨
節制鄭松差右将黄廷爱統諸步兵太保鄭檸等徃畧定東潮因進兵以擊水棠之北
又使太尉阮黄統領水軍少保裴文奎等徃畧定海陽處因進兵以擊水棠之南
又分使振郡公海郡公
薊郡公壮郡公等将内水各奇徃經畧青林青河出金城以截水棠之上路
是日三道一齊進𭛁
阮黄差本營将士先突入破水棠山峙士卒争先乃俘󰱐偽水郡公賊黨破潰
諸道兵進到收󰱐賊黨船艘
偽瓊瑞等率子弟迯出欲回先明
到半途遇裴文奎兵大擊两兵混戦於江中自辰至申賊兵力乏潰走
文奎催兵乘勝逐比破之俘獲僞瑞于舟中斬馘百餘級僞瓊乃率餘黨奔于安廣
二十四日官兵還京俘送偽水
瑞献納
賞功畢斬水郡公瑞郡公等于廛橋梟其首級
五月山陽僞越國公死其眾無統山西守将清郡公鄧璥膠郡公阮有佳等進兵攻逐斬馘數千級󰱐馬十匹而還
是月令裴文奎督率新明安陽二縣兵丁使将兵徃鎮守以安方民壮郡公阮峩守青林華陽侯王珠守嘉遠
是歳旱
七月己亥天小雨數日
八月旱莫䧺禮之子敬用聚黨于安博僞稱威王
後數敗乏食乃謀誘殺土官富良侯缺名而取其土地
人民
富良𮗓之謀遂沮
莫敬用自率子弟逼之
富良以計就之使妻迎降首服曰大王權重兵勢且大追隨奔走之人更多武勇
妾夫乃一村人耳未曾見此兵事聞大王之兵所至驚惶悚慄故使妾身代徃願大王列兵安寨于境外令行禁止整肅兵士固守營寨謹防
朝廷之兵來則禦之
後大王自󰱇手足親近不過數十人隨妾入家到即引夫拜謁然後進納土地人民
威王聞言大喜即󰱇左右手足子弟親近四十人
自入富良侯家村
富良侯使兵守閉䦕隘得𦂳乃出家迎接拜跪於前曰臣居僻境兵少良足
大王至此少可安身養兵畜銳乘時待釁招募州縣收拾兵眾乃可復興前業
兹臣有一山峙遠且深險大王只可将親近數人入㨿深山臣遣家人贍給奉侍其餘左右将校皆暫居臣村宅以給養之再圖後󰁮
威王聽󰰾乃率手足四五人共入㨿山峙
去了富良侯即将威王子弟四十人盡殺之不許泄𭁈威王知之
富良侯密
差人馳告京師乞兵救援觧送威王
於是節制鄭松差都督林郡公廣郡公華陽侯等領兵到富良侯村宅果擒󰱐威王俘送京師
後論陞賞富良侯總兵職
九月旱
是時連月亢旱禾苗枯死帝乃密禱禁中又合祭各神于夢橋始得雨
六日安世縣楊文幹遣其妻牽馬二匹牛二隻赴京首服
許之令遣其夫出首宥罪
彰德芝泥監生阮時󰠐偽號兵部尚書林泉侯
時擒󰱐送京監之後迯脱免
令廣德縣作紙局造作大方新樣紙納官無得私賣
是時人數假令示故有是禁以防奸人
又令各處承司府縣如見上司差有帖示者查實新樣𥿄依例承行如不是者引納論罪
令諸府縣社該官閲󰱇該内民丁十八歳以上身才強健者編補為另以益兵數
然閲法多冗民不勝其苦
十月令清華乂安順化廣南等處構作󰱇塲候
閲丁壮以補兵額
會歳終未行而止
十三日節制鄭松表奏差右将黄廷爱統領兵象及太保鄭桐少保鄭栢都督黎文歡指揮使陳祚等将兵萬餘攻勦諒山偽黨
使兵部右侍郎阮瑋為督視官
又差太傅鄭杜統領兵象及石郡公王珍洮郡公陳震太原總兵德澤侯頼世貴等将兵攻勦太原偽黨
又差清郡公鄧璥膠郡公阮有佳等公勦山陽當道賊軰
又差拔郡公范久生鎮守臨洮諸要路以安興化之民
十七日世郡公楊文幹父子赴京乞降饒其罪
二十三日鄧璥阮有佳等兵至當道攻破上蘭賊偽
扶髙棄寨走大蠻州
璥縱兵追之斬僞将扶衛朝巴等󰱐馬匹銅印鉦旗噐械甚多乃還
是月髙平土官總兵同知勇郡公何益率兵攻破定化州賊斬󰱐偽忠國公缺名及徒黨三十五馘得馬三十匹赴京觧納
二十八日令絞莫敬用于東門市
十一月初
四日當道土官衛󰒂侯宋時照将兵攻破僞莫斬得僞扶勝侯缺名𭁈徒黨馘十五顆󰱐馬一匹其噐械不勝數
初六日右将黄廷爱至諒山城差都督林郡公陳福領兵千餘攻破脱朗州賊
時莫敬恭兵從龍州來七泉使偽萬國公缺名拒戦
陳福縱兵大擊斬萬國之子󰱐其妻孥徒黨焚其營寨賊兵潰散
福等乘勝長驅直至敬恭營
敬恭使福王領家小粮食先退入㨿龍州
至徒中遇陳福長
子壯義侯陳鉄伏兵起攻之
福王與兵卒相爭奪路走入龍州
王顧謂陳鉄曰有乾統王尚在後汝若欲追吾等乾統至此恐汝軰皆為泉下之鬼也
陳鉄聞之不敢追使弟子收拾財貨而還
敬恭見陳福兵進攻乃使其將蟠郡公勝郡公缺名等將兵斷後與陳福兵相拒
敬恭自領兵拔寨望後潜退陳福見僞将拒敵縱兵擊之斬得蟠勝軰于陣餘黨奔潰
敬恭乃率將卒數千人奔入龍州又遇陳鉄伏兵截其要路
敬恭
自督大兵衛之
時陳鉄兵少不敵乃復棄其所󰱐財貨拔隊直入髙平
敬恭兵急渡河去
後陳福兵進至擒󰱐敬恭第二男十二歳
時敬恭兵已遠去陳福令收兵回諒山與右将太尉榮國公議還京觧送敬恭男子以献
以户部尚書通郡公杜汪為少保
是月太傅鄭杜進兵攻太原通化感化地方
差總兵頼世貴攻勦髙平
兵至三弄山世貴不能料敵
賊黨率各将蠻人四面夾擊世貴大敗
走三日夜至上思山為賊所󰱐公象一隻而世貴兄弟多𢃄鎗僅脱身走
鄭杜見戦不利遂議還兵朝廷論削世貴兵權
滛雨
十二月三日令絞莫敬恭第二男于東門之右
初六日節制鄭松差候命官杜汪等先僃󰀩註禮物至鎮南交䦕迎接北使
先是使臣馮克寬等賫貢物及代身金人沉香象牙至燕京上表乞脩職貢
明帝見表大悅復詔封帝為安南都統使司都統使𬋩轄南國土地人民及賜安
南都統使司銀印一顆使馮克寬等賫勑書回國
克寬乃上表曰臣主黎氏是安南國王之胄憤逆臣莫氏僣奪不忍負千年之讐乃卧薪嘗膽思復祖宗之業以紹祖宗之迹
彼莫氏本安南國黎氏之臣弑其君而奪其國實為上國之罪人而又暗求都統之職
兹臣主無莫氏之罪而反受莫氏之職此何義也願陛下察之
明帝笑曰汝主雖非莫氏之比然以初復國恐人心未定方且受之後以王爵加之未為晚也
汝其
欽㢤慎勿固辝
克寬乃拜受而回
初克寬以萬曆二十五年四月過䦕至十月到燕京拜謁明帝十二月初六日辝明帝回國前後凣一年餘四箇月使道以通
十五日克寬回至鎮南交䦕明左江官差委官王建立投𮞏公文赴京師
節制鄭松差右相黄廷爱太保鄭檸整僃󰀩衛迎接明使王建立𭁈克寬等
二十五日帝過江就菩提拜詔接使還于内殿
節制鄭松𭁈大臣文武入内殿朝謁
勑書宣讀畢見所頒銀印一顆
乃是銅印因𭁈文武大臣議復回書𭁈明國讓責明委官王建立回北國𮞏奏明帝
明土官受莫敬恭賄賂又𮞏奏明帝許敬恭安𢮿太原髙平地方
己亥二十二年明萬曆正二十七年
月二十八日少傅瓊郡公阮茂宣卒年八十二
茂宣雷陽盛羙人
二十八日羙郡公裴文奎觧納僞瑞郡令殺之
二月時彰德芝泥監生阮時忱僞稱尚書禮國公青林蔓汭人偽稱少保安國公福禄人偽稱
忠郡公聚兵安朗地方
平郡公鄭𭫨差人捕捉觧送京師
悉令斬之
吏部右侍郎阮宏詞卒
大理寺卿陳福祐卒
二十七日以工部左侍郎馮克寬爲吏部左侍郎封梅嶺侯
三月明左江官陳惇臨使王建立復賫良馬玉𢃄衝天冠賜節制鄭松請為鄰好并柬文二帖内寫八字曰光興前烈定國元勳
節制鄭松益厚遇之使人護送還國
四月初七日行在内殿流星大起敬天殿折一角
進封都将節制各處水步諸營兼總内外平章軍國重事左相太尉長國公鄭松爲都元帥總國政尚父平安王
使司天監黎文惠等擇日行󰀋封禮
其冊文曰王者建極錫福道惟公蕩蕩平平人臣定國樹勳禮當厚尊尊貴貴
蠲辰誕恊鏤冊載華
推忠翊運竭節宣力功臣都将節制各處水步諸營兼總内外平章軍國重事左相太尉長國公鄭松國望泰喬家庭文武
建謀定策安社稷光植中天講信修睦比鄰封敉音米撫也安邉境
功特髙於宇宙位宜冠於臣僚
特遣太宰榮國公黄廷爱賫捧金冊進封都元帥總國政尚父平安王
爰賜玉鑽以作介圭仍錫土田以廣封邑
尚其秉共慎位皇皇恪守於王章脩德匹休世世永膺於帝眷
王其欽㢤
二十一日大開會宴
六月𬢱定律令
是歳三月大旱至六月
時天無雨禾苗枯死
十三日帝親𭁈平安王就射堆處立𡊨致禱後始
得雨
十六日酉時月食
七月清華鎮守将少尉麟郡公何壽禄卒
令欽差本處閲󰱇官黎文歡黎文植等代其職
其󰱇簿差詣京進納
時大同武德恭反僣稱隆平王使手下将銳郡公等率大蠻州兵攻畧太原白通州各峙山脅取銀塲税
於是平安王命海郡公廣郡公奉郡公等将步兵進擊仍遣鎮守将衛義侯宋時照向導擊破之
八月六日令旨諸營長官及各奇隊該官諸本
營奇隊長次隊長其員有竭節宣力公臣并堅義從軍日久有功應僃類姓名詳註住址職爵逐一明白期本月中旬投納候閲定具本𬢱送該衛門銓除各職以示答勳
二十三日太白犯入太乙星
二十四日丑時帝崩
是時平安王𭁈朝臣𬢱太子性不聰敏乃奉次子維新立之
以本月二十七日即位于行在
大赦
改元
詔曰朕惟天地生物為德必宣氣行化
以神並育之機帝王守位以仁必敷訓錫福以示大公之道
理達無間言式用敷
我國家天𭁈人㱕神傳聖󰱥
謨烈咸正罔鈌紀綱至詳且僃
所以遣後人者盖深遠矣
皇考紹恢丕緒在御二十有八年適倦于勤以國事付托于朕
朕方在疚哀慕不勝
然以社稷至重姑抑私情勉從公論謹於本年月二十七日嗣大曆逾年改元
自念以幼冲之資承艱大之業負荷惧弗克堪守成不可無助
寔頼主帥尚父平安王明朂匡
救之德暨諸舊勳大臣左右鄰弼賛佐彌縫之力庶幾嗣有令緒答楊先訓上副天心下蘇人望以衍宗社億萬年無疆之休
今即政臨民正四方望宣澤承休之日
宜建極敷言施惠行慶以𭁈天下正始
其以明年為慎德元年
兹方即政一初宜廣推恩四海所有寬大名條頒布天下如賜功臣爵土加封祀典各神饒拖欠賦寬恤始回流民并原受偽職查實仍還前有及内外官賜恩陞級𭁈勇士生徒社長官員子孫等並
賜資有差
於戱正始大春秋一統兹徵貞觀之期享國兼殷夏歷年用集綿洪之慶
布告遐邇咸使聞知
二十五日禮部出榜曰大行皇帝賓天其天下臣民照依服制等次遵行
其尚父乃勳王也而爲社稷重臣不𭁈百官同列應服一百日
諸親王及文武階自郡公以上預朝班者若從營者不拘𭁈朝堂各員五品以上外任方靣各員應服三年
武階有侯伯爵至五品以上若從營者不拘内監司自六品
以下文階部寺首領府縣校官以上若從營不拘同者服期年
武階六品以下文階八九品朝謁服九月
護衛校士按吏華文服五月
官員妻預命婦者服期年不預命婦者服一百日並禁華飾
溢任調除䕃官從官雜流官服五月
舍人文属官員子孫将臣社長及土酋輔導并湯沐邑及畿内庶民並服一百日
天下各處百姓服二十七日
並禁音樂并絲色珠玉金銀等服用
男女嫁娶官員男女停一百日庶民二十七日並以令
到爲始
是日丑時流星大作長如帛疋及入地聲如巨雷
九月二十日令将士護送大行皇帝梓宫㱕山陵
大𧻗史記本紀續編卷之十七終
大越史記本紀續編卷之十八
黎皇朝紀
敬宗惠皇帝諱維新世宗次子也在壽三十二崩塟華臠陵位二十年帝容貌雄偉繼体守成而天謀致有不祥之事良可悲夫
下晏然
然偏咱那庚子慎德元年
十一月以後弘定明萬曆二十八年
元年夏五月大水
是時太尉端國公阮黄陰使薊郡公潘彦壮郡公吳廷峩美郡公裴文奎等謀反
平安王𭁈諸臣方議征討
黄欲售私計托爲請兵追擊遂大燒營寨潜回順化
此時國内擾攘人心摇動
王乃翊拨
皇上回銮以圖固本
時潘彦吳廷峩裴文奎等引兵附莫招安城市
既而彦疑文奎有異謀乃使人射殺文奎於江中
彦自稱爲節制郢國公廷峩稱爲太保花郡公彦弟缺名
稱爲前步營瓊郡公用莫乾統年號牌示禁止
文奎妻阮氏年欲爲夫報讐泣謂本軍曰有能竭力報恩殺得彦者重賞
彦聞之大怒
六月朔彦𭛁軍至黄江交戦
文奎妻兵射殺彦于江中
平安王遣僉都御史嘉祿子黎義澤賫書于廣南太尉端國
公阮黄
曰大臣與國義同休戚舅以國言之則累世勳舊之臣也以家言之則親親之義也
傾以僞莫僣干國運遭否先祖太宰興國昭勳靖公興國公阮金乃平安王之外祖故亦稱先祖也
首唱大義翊莊宗皇帝於崎嶇之間各分復正
先祖即世先考明康太王當國重寄以舅肺腑之親委以順廣二處
舅自受命撫安方民寔有其功
先考上賓甥掌兵政仍舅舊職
累書催督財賦漕運以濟國用舅每以海道難阻爲辭
及其城既復天下既定
舅始從容就道
朝廷優加營河中一府及山南上伴七縣授以右相意欲舅與左相榮國公黄廷愛左扶右持以濟中天之業安南國之民
比者逆臣潘彦裴文奎吳廷峩等萌心背叛稱兵犯順甥方與舅料理兵事追勦逆黨不期舅不待命私自𢫔回摇動方民
不知本舅意耶抑誤咱彼計耶兹裴文奎潘彦互相攻擊俱被殺戮
乃知天道昭明禍不旋踵舅亦知之矣
事既如此舅果能超然覺悟追悔前咎思先祖之勳業
當使人奉書詣行在𢪒禀督集財賦以供國用則以功凖過朝廷自有典憲而舅之前日勳業得以復全累世勳各事業永永不替
若其不爾則以順攻逆朝廷用兵有各矣舅之各節當如何耶舅在兵務常以經史留心其審思之毋貽後悔
義澤行至境内揣知黄素多謀自貯詔書于筒置于野外叢處使舍人移來
黄聞之謀奪詔書圖辱使者
夜令勇士就于住處刼奪囊槖罄尽回㸔不見詔書又使就于住舘悉焚之
黄
以爲書文尽焚扵烈焰之中
明日親率将佐整飭象馬儀衛來迎望見義澤两手捧書而至乃自駭愕顧謂将佐曰天生主将朝廷有人
自是無復有睥睨之志
東土人僞威武侯缺名
率本道兵船艘三百隻自稱海陽大将
莫宗親僞祁惠王招山南兵自稱南土節制
時莫茂洽母僞稱國母代居尊位
莫氏宗室及餘黨前避山林者至是𭁈茂洽長子缺名
並赴京拜謁
茂洽母使人迎敬恭自推恩賞上自官員下至庶民不拘
新舊勳勞各封爲都指揮使同知僉事左右校點等聀
秋七月敬恭在関門𭛁行至武寕市橋吳廷峩等各率本属縣兵往迎之敬恭皆仍其爵
扵是天下官員将士共迎敬恭至京師
時帝在清華留鎮郡公鄭林扶駕遣尚父平安王出兵拜頂處駐營
僞雲郡缺名來降令饒其罪
八月進兵出長安
捉得茂洽母在中都城
船出喝門直進至京
莫兵大敗溺死者不可勝計
由是尽復京城
数日潘彦弟瓊郡出首亦饒其罪
時僞西道将涯郡缺名髙郡缺名㨿兵于日昭地方
夜時大兵潜至日昭營
涯郡驚走
收獲船四十隻象七隻來献營門
王大喜
九月捕得吳廷峩于天德江献營門令斬之
僞威武侯南陽侯缺名将船二百隻至青池縣翁莫處𭁈官軍交戦大敗威武侯走㨿海門
禁遏鹹盐買賣
冬十月平安王差海郡公阮廷倫領兵南征
船至黄江口𭁈南陽交戦敗走棄船四十餘隻收兵回京
王大怒遂罷其聀
十一月大赦改元以是年爲弘定元年
立浮橋過大江于翁莫津
十二月殺萬郡公缺名在草津
莫敬恭走至金城縣使南郡缺名㨿南昌縣立營寨水步日夜廵守
南郡殺威武侯取其粮食
山西将涯郡髙郡等避居大同土官隂毒殺之
辛丑弘定二年明萬曆春二十九年
正月平安王大兵進𭛁𭁈賊黨南陽交戦
官軍前鋒振郡公缺名亡于陣
會賊黨南郡峩郡俱死官軍大勝收󰱐船艘婦
女牛畜財物以千数還京
梟南郡峩郡二首于長安以令眾
後又擒得南郡季弟漕郡渭郡來献軍門悉斬之
令下招安人民悅服
三月平安王差兵畧定海陽
莫敬恭聞之自棄兵馬而走
大兵進至悉燒毀營寨而還
夏四月擒得僞勇郡誅之
勇郡青池人也
天雨石
五月修築堤路自彰德至羙良以待迎接乘輿
秋八月帝自清華進至京師登御正殿
有黄竜之瑞
冬十一月始開鄕試科取士
十二月命登郡公阮啓領兵畧定山西京北地方
明年二月還京
壬寅三年明萬曆三十年
春二月會試天下士人
取中格阮登等十名
及廷試上御敬天殿親策
賜阮登等二名進士出身阮珙等八名同進士出身
閏二月大同土将淳郡公缺名來降
三月天雨雹
夏四月俘獲僞惠武王檻送京師斬之
是月望月有食之
秋八月平安王觀兵于草津
癸卯四年明萬曆十一年
三春三月月中有黒子三點
夏四月朔日有食之
清沔人夜入殿中坐于竜椅命斬之
是時平安王疑登郡公阮啓有異心命内監岳郡公裴仕林械繋之按驗無賍一年乃赦
甲辰五年明萬曆十二年
三春會試天下士人
取中格鄧維明等七名
及殿試賜阮世標等二名進士出身鄧維明等五名同進士出身
丙午七年明萬曆十四年
三遣正使黎弼四副使阮用阮克寬等如明進謝恩禮
又遣正使吳致和阮實
副使范鴻儒阮名世阮郁阮惟時等二部如明歳貢
丁未八年明萬曆十五年
三春會試天下士人
取中格吳仁澈等五名
及殿試賜劉廷質進士出身吳仁澈等四各同進士出身
戊申九年明萬曆十六年
三春二月初三日日中有暈两重
是歳天下飢
秋冬粟米大貴人多餓死
庚戌十一年明萬曆十八年
三春會試天下士人
取中格阮進用等七名
及廷試賜阮文奎進士出身阮
進用等六名同進士出身
冬十月户部左侍郎衍嘉侯黎弼四啓言扵平安王其一定世子預付兵權以固人心其二處置強藩以一制度夫王者以天下爲一家卧榻之側𡸈容他人鼾睡兹太原諒山廣南順化等處本是先王境土曠年積弊任彼自爾強梁
若不處置恐爲異日之患
今聖上濟英雄之志百戦百勝以有天下
将佐雲集士勇技精
飲馬則河水乾磨劎則山石缺戦船千艘雄象百数
天
下精兵悉聚京師而縱賊不擊此所謂養虎遺患也
昔唐憲宗從黄裳之請以法度裁制藩鎮卒成中興之功
由唐以來𡸈無忠言以啓之乎恭乞裁斷行之
國家之億萬年無疆之業其在扵此
辛亥十二年明萬曆十九年
三冬十月十六日傘圓山崩凣十二丈餘
十八日安越縣天雨血凣一日夜壬子十三年明萬曆四十年
秋八月御史󰱑僉都御史芳泉伯阮惟時𭁈十三道監察御史范珍等啓言扵平安王以爲民者國之本治國之道爱民而
已
又聞天𭁈民一理民心悅則天意得矣
是以善爲國者爱民如父母爱子聞其飢寒爲之哀見其勞苦爲之恤禁其苛暴止其擅賦使民皆遂其生養而無愁恨嘆息之聲
此所謂知治國之道使民之誼也
今聖上有意於民一政之施務在養民一令之行深戒擾民
其爱民之心真天地父母之爲量者
第奉行者未能仰體德意務行苛虐𧡟爲奢侈該一縣則困一縣之民該一社則困一社之民凣其擾民之事無所不爲
使天下之民男或無衣女或無裳𰙔唱之席不復置婚姻之禮不復備養生送死無所資飲食日用無所給貧弱氓隷昆虫草木俱不得遂其生
是以感動天地致天心未上順洪水之灾泛溢過常得非時政所䦕其可不恐惧脩省思所以致此之𠧨乎必䏻行保民之政則下順民心上合天意而轉灾爲祥年榖屡登家人給足海内昇平國家億萬年之基業今其自是有永矣
冬十月太傅清郡公鄭𭫨擒得僞蕭國于天健
山蕭國金榜不奪人也
癸丑十四年明萬曆十一年
四春會試天下士人
取中格裴必勝等七名
至廷試賜阮俊等七名並同進士出身
夏四月遣正使劉廷質阮登副使阮德澤黄琦阮政阮師卿等二部如明歳貢
五月望月有食之
六月順廣太尉端國公阮黄卒
秋七月望月有食之
八月命太傅清郡公鄭𭫨經畧安廣等處恢拓境土
所至人民㱕附留属将鎮守而還
冬十一月命朝臣分行各處問民疾苦
漂流者饒役三年使得安居復業
甲寅十五年明萬曆十二年
四夏六月勑封王孫鄭杖爲廉郡公鄭柞爲荣郡公鄭梌爲香郡公鄭榜爲會郡公鄭榛爲普郡公鄭廉爲朗郡公鄭栻爲倫郡公鄭棣爲和郡公
秋九月封王子鄭棣爲瓊郡公
以刑科都給事中阮有作爲海陽參政
冬十一月雷嗚
乙卯十六年明萬曆十三年
四春二月朝堂阮澧等啓陳時弊凣八條
平安王嘉納之特厚賞賜
三月朔日有食之
二十八日申時弘烈盛烈等社陂無故水涸當五刻後復如故
秋閏八月遣少尉舒郡公阮景堅等𭁈刑部尚書兼東閣𭓇士羙溪侯阮澧等迎接使臣回還
丙辰十七年明萬曆十四年
四春正月二十六日月有食之是月會試天下士人
取中格武勉等四名
及廷試賜黎致用等同進士出身
二月以吏部右
侍郎春陽伯阮名世爲户部左侍郎工部右侍郎禮川伯阮克寬爲刑部左侍郎御史󰱑僉都御史芳泉伯阮惟時爲副都御史
又論奉使功陞寺卿仁嶺伯劉廷質爲吏部右侍郎福岩伯阮登爲户部右侍郎並加侯爵參政唐川子阮政爲太僕寺卿伯爵
三月二十七日陞署衛事東陽侯阮文祚爲沔郡公花陽侯王珠爲浦郡公
秋九月户部左侍郎衍嘉侯黎弼四吏部右侍
郎仁嶺侯劉廷質等啓言於平安王以爲天心仁爱必形於譴告之中或不知自省天又出灾異以警惧之
以此見天心仁爱人君如此其至
本年五六月間農務正殷天既作旱熯耕農觖望
兹八月日禾榖方成天又降旱灾遠被郡國
一年二旱灾異間見屡出閭里之民多有嗟怨得非時政所䦕使之然󰊹
兹聞令催清華處各縣社逐項選益另兵
恐非閲選之時
若此令一行其諸權勢所該隨而效之更加選補民命将
何以堪恭乞以敬天恤民爲心酌停益兵以爲仁政之事
如此則民心悅天意得和氣致祥耳雨降嘉禾興黎民陶給足之休國勢奠泰磐之壮而祚胤永無窮矣
丁巳十八年明萬曆十五年
四春正月望月有食之
以郎中裴秉彛爲安廣道監察御史以其󰁮宗忠義始終全節故也
又以郎中杜世隆爲廣南道監察御史以其父有功於國故擢用之
秋八月十五日有颶風大起水潦淹浸禾榖盡
空
十六日月有食之
加吏部尚書掌六部事兼御史󰱑都御史澧郡公阮文階爲少傅
九月時五榖當熟颶風大起鹹水破潰近海之民多被其害
山西處大蝗
戊午十九年明萬曆十六年
四春正月望月有食之
二月命太傅清郡公鄭𭫨率属将舒郡公阮景堅澧郡公阮文階拔郡公缺名右郡公謝世福登郡公阮啓附郡公阮潶𭁈督視禮部左侍郎芳蘭侯阮實又命太保萬郡公鄭椿率属将𣹟郡
公黄廷逢倫郡公鄭栻普郡公鄭榛朗郡公鄭稴𭁈督視副都御史芳泉伯阮惟時等分爲二道進兵會擊莫慶王及僞智水等
賊黨聞之皆遠遁
太傅清郡公鄭𭫨密差富禄侯缺名斬得僞立郡公
三月命太保鎮郡公鄭林率属将禄郡公缺名會郡公鄭榜等往伐武崖僞黨
以刑部左侍郎禮川伯阮克寬爲督視
又添差左軍營将士一千前軍營将士一千𭁈俱進擊
賊黨聞之震駭悉
皆解散
夏四月時榖大豊稔乃分遣培築各處堤路以防水患
是月安定縣丹泥上社銅皷山崩
命官往告祭之
二十四日寅時有彗星見于西南方形如紅絹
二十八日酉時有星直騰西方走形如帛疋
閏四月命太傅清郡公鄭𭫨太保萬郡公鄭椿等督領象馬士卒往伐僞豪郡徒黨于安勇地
方
諸軍被嵐瘴而回士馬多損
秋八月天雨金形如黄米又雨米如黒米雨酒如甘酒
九月時有白氣形如鉞直立每夜五更常見在東南方經是月下旬至十月上旬始滅
冬十月四日吏部左侍郎富春侯吳致和户部左侍郎衍嘉侯黎弼四與范珍等啓言于平安王曰窃見本年九月下旬有異星寅刻見于南方長一丈餘又有雷動非時
前月又有雨黒米雨
沙金
等事涉扵恠異得非時政所䦕
其他背理傷道难以疏奉謹以六事陳之其一乞脩德以祈天命其二抑權豪以養民力其三禁煩苛以厚民生其四抑奢侈以豊民財其五禁盗劫以奠民居其六脩軍政以護民生
時帝以國家庶事委平安王總裁故洞達謹啓欲以上聞輔行仁政
吏部右侍郎仁嶺侯劉廷質啓言于平安王曰窃聞天降灾祚在德𭁈否
作善則降之以祥不善則警之以異
然因灾異而脩德則無
損
是以古人以天自處而致謹於天命之際
漢文帝克承天心而變異消弭宋景公一發善言而灾星退舍
國家自恢復以來天地未應美祥未至而灾異頗有疊出
本年秋候天雨黑炭則是異也而當時諱言灾異指爲雨米
𡸈至和如史皇之時而天爲雨粟者乎天雨黄沙却是恠也而術士好言祥瑞指爲雨金
𡸈亨通如夏禹之世而天爲雨金者乎意者既示之警或未省悟九月下旬越本月旬異星見于東南方見者
無不駭慄尤非小異也
得非德之未脩政猶闕失而𦤶然歟今政事所行不逮往年命令之布該將不體上人寬恤之意務行苛虐竭民財産愁苦之聲足以感動上天而天警以恠異人主覩是宜以自省也
恭願謹祗天戒惠養小民凡一毫有便於民者行之一弊有妨於民者去之
尤且施仁政於民
京畿庯坊之民所當恤也則號令諸將禁戢攘奪以强天下之原本清華四政之民所當恤也則申勑諸將勿爲煩擾以壮國
家之堂基
如此近者被其澤而説遠者聞其風而來斯得民矣
人心悅於下天道應於上將見灾星轉爲景星之祥沴雨轉爲甘雨之瑞諸福之物無不畢至而王道大成矣
朝臣上奏其略曰天人相與之際甚可畏也
人事不脩天以灾異譴告之
兹本年九月下旬越本月上旬每夜五鼓沴星現東南方形如白雲形如白練形如尖梭形如芒刃頭尾尖細視之駭慄
又有雨下金如土雨下米如黒雨下酒如
甘嗚非時之雷灾異稠見
變不虚生意者内有失德外有失政紀綱彫弛法令未張官吏苛刻民星摇動人事多失和而致然歟謹察周書王省惟歲卿士惟月庶民惟星盖言人事有得失休咎之徵各以類應
兹年異星夜見灾沴並作此上天示戒乃恐惧憂勤之日
見天心仁爱每寓於譴告之中請修德以禳之可乎
昔宋景公一發善言而灾星爲之退舍宋太宗一開齋禳而彗星自然隨滅
視前代所行之事可爲徵驗
臣
等伏乞髙明大德因灾而惧側身脩行設祈天𡊨齋戒密禱庶幾誠心感格玄象隨應沴星退舍和氣致祥隂陽調而風雨時群生和而萬物殖海宇措衽席之康國家置泰磐之壮基緒之傳今其自是有永于以衍宗社億萬年無窮之福
上覧其奏留中
十一月夜五更彗星見東方月餘始滅朝臣啓于平安王曰本年九月下旬有異星見于東南方本月十一日夜再有異星出見其灾異屡見如此
意者上德有所未脩政事有所舛紊人謀或有異圖而致然歟如人君再拱扵上所親者正人所行者正道間有細人出入内殿導引爲非如官方已有吏部反特許聀名非例賦税已有户部反差人到民爭收詞訟已有該勘衙門間有咱人誣告捉人取財軍項已有府司衛所間有差人勾取軍色重役乞具本革前弊照行
紀綱法度已有成憲具在如該将止許該兵不有該民兹各該官專民專財專殺又私󰱇益兵一家至五
六人重收官税一田至两三租該總該社勾勘户婚田土諸訟水路陸路私置巡司巡察衙門
乞令諭諸将一切停罷
他如隂有異圖乃人謀不軌恭望裁察
這此等弊乃亦天星示警正恐惧脩省之日
宜宣召大臣𭁈諸王子諭以王業󰠡难改革弊政務悅民心庶幾人心悅天意得灾星轉爲景星世治陶爲至治太平做十分祚胤傳億載國家基緒今其自是有永矣
王留思之
己未二十年六月以後神宗永明萬曆四十七年
祚元年春正月十六
日未時大火起自王府門後延燒两邉庯坊透入朝堂端門楼及左右直廬皆空尽
二月會試天下士人
取合格陳有禮等七名
及殿試賜阮瀨進士出身裴球等六名同進士出身
三月平安王往東津楼觀舟
回到三岐路忽有伏銃𭛁射王象
捉得其人監拷知帝與王子鄭椿隂謀殺王
夏四月王使太傅清郡公鄭𭫨與内監岳郡公裴仕林入内殿鞫問遂尽得其状
五月十二日遂逼絞帝崩
後追尊爲惠皇
帝廟號敬宗
六月皇子即位于勤政殿改元爲永祚元年
大赦
初萬郡公鄭椿隂謀射殺王父至是黎弼四劾之仍監于内府
神宗淵皇帝上諱維祺敬宗長子也在位二十五年遂位六年復位十三年壽五十六歳而崩塟群玉陵帝隆準龍顔聰明博覧深畧緯文可然宫闈無制敎感浮屠此其所短?
稱令辟
其母端慈皇太后鄭氏玉楨乃尚父平安王之次女也以弘定八年丁未十一月十九日
誕生
及敬宗崩平安王尊立爲帝以誕日爲壽陽聖節
庚申永祚二年明萬曆十八年
四明神宗崩太子光宗即位纔六月而崩
熹宗遂即位改元天啓
遣正使阮世標阮珙副使裴文彪吳仁澈阮奎阮俊等二部如明歳貢
辛酉三年明熹宗啓元年
天秋八月東方有白虹長半天
壬戌四年明天二年
啓秋八月天大雨内城頺壞六七處凣三十餘丈
癸亥五年明天三年
啓春會試天下士人
取合格范不建等七名
夏四月殿試貢士
時弘化月圓人阮秩潜借人代行文事覺
上不悅故是科不賜黄榜
五月報天寺門石井無故填壞
六月平安王感冐乃與文武百官謀擇世子
十七日朝臣謹奏以王世子太傅清郡公鄭𭫨掌兵權又以次子太保萬郡公鄭椿副掌兵權
十八日鄭椿自率本兵象馬銃磾排捶横亭處使奠郡蟠郡等将兵破入内府掠取象馬金銀財物逼
王出遷于城外因縱火延燒京畿各處
時掌監岳郡公裴士林見事變挺身扶王於危疑之󰟸
是日王世子鄭𭫨與群臣恊謀乃使其弟太保勇郡公鄭楷奉迎聖駕扈從調護
王世子鄭𭫨會文武百官于清池縣仁睦市論行軍務
時平安王播遷于清池縣黄梅社舘泊處使裴仕林衛入親弟奉國公鄭杜營誘鄭椿入授以大權
椿啣草伏庭
王数以亂臣賊子之罪乃令仕林差人斷椿脚足而死
於是鄭杜使親男碩郡公
缺名赴迎世子鄭𭫨就本營
世子鄭𭫨乃與碩郡同象而行
時劉廷質洞知鄭杜父子隂謀不軌乃趨步追及諫曰碩郡是乃逆賊明公不可與之偕行
公始悟遂令碩郡歸營自整兵馬回駐于寧江
二十日仕林護王至青威縣青春舘
王薨二十五日世子鄭𭫨迎就寧江發䘮乃令治郡公缺名整船十三隻奉迎梓宫順行水道歸塟
因親率文武百官及天下諸營竒共扶皇上從經道由金榜縣不奪社出正路回清華以圖寧
輯
秋八月帝進封王世子太傅清郡公鄭𭫨恊謀同德功臣都將節制各處水步諸營兼總内外平章軍國重事太尉清國公委以裁决機務
是時莫敬寬僭號隆泰竊㨿高平日久聞國中有變乃嘯聚山林氓隷之徒乘虚直抵嘉林屯駐于東畬土塊地方
烏合響應者殆以萬數人情騷擾方民不得休息
八月節制太尉清國公鄭𭫨欽奉皇上命親提諸軍進發
二十一日擊破春光賊於株橋賊兵敗走
二十六日
大兵進至珥河水步相接大破敬寬於嘉林地方斬殺甚眾
敬寬僅以身免遁入山林
於是天下人民復按堵如故京城宮禁爲之肅清
節制太尉清國公鄭𭫨以天下既定乃命陪從户部左侍郎衍嘉侯黎弼四與掌監太保岳郡公裴仕林等回清華奉迎聖駕進御京城
群臣皆朝賀
自是天下晏然無事矣
冬十一月十一日册封節制太尉清國公鄭𭫨爲元帥統國政清都王
其册文曰皇天運啓中興必生賢以爲
社稷
人君權公上出必隆爵以表閲勳亶恊明徵載鏤華册
恊謀同德功臣都将節制各處水步諸營兼總内外平章軍國重事太尉清國公鄭𭫨肖前德業冠古英䧺
掌兵時耀百戦威悉平海内定策日服群心望再造國家炳文茂着坤裳錫寵盍󰏲師命
特遣吏部尚書掌六部事兼御史󰉟都御史少傅澧郡公阮文階賫捧金册進封爲元帥統國政清都王受賜冠冕卷服仍錫圭瓚土田
尚其守法度保功名慎位各遵
成訓篤忠󰠐膺爵禄宜王永匹顯休
王其欽哉
甲子六年明天四年啓追封平安王爲恭和寬正哲王
其册文曰王者光復夏圖丕恢前緒
朝廷肇稱殷禮用表宗工
蠲榖攸宜鏤金孔耀
都元帥總國政尚父平安王聰明挺達智勇英豪仗仁義拯生靈奠安社稷整乾坤扶日月髙厚德功
後再緯裕於燕謀
上荅載󰏲於鴻號特遣官賫捧金册追封爲恭和寬正哲王尚其愉怡孚妥相佑扶持惟餘慶施于子孫
斯億年綿其祚胤
欽
哉
乙丑七年明天五年啓秋八月初命官考覈天下士望取阮沂等二十七名任各職
丙寅八年明天六年啓遣正使阮進用陳瑋副使杜克敬阮自彊裴必勝阮瀨等二部如明歳貢
丁卯九年明天七年啓春差官賫勅諭順廣太保瑞郡公阮福原曰賢傑之人可共行事功丈夫爲志貴䏻明時勢
竇融自河西納款名在漢廷田興以魏博歸朝勳髙唐社
自古賢人君子智炳識
真所以建功當時流芳後世
我國家應天順人乘時啓運太祖髙皇帝以武功定天下寔資功臣翼賛列聖皇帝以文教致太平亦藉勳舊弼臣所以享國至干長久柰世降中否僞莫上干
幸天命未改人心戴舊
荘宗裕皇帝奮起西土爾祖昭勳靖公恊明康太王整乾坤名垂竹帛
運啓重亨國家再造
世宗毅皇帝進御中都爾父謹義公賛尚父平安王日參國政計安天下績紀旂常
柰以逆臣彦奎等敢抗不忠稱兵
犯順國内騷驛
爾父子意欲保全因遷舊鎮
時頼都元帥總國政尚父平安王精忠許國仁義行師討鋤諸逆天下頼以安平再三十年
不意逆椿豺狼其性梟獍其心穿墉以鼠牙毒師以蠆尾人心摇動尚頼元帥統國政清都王以仁厚資濟英䧺志暨親勳文武大臣恊同心力救君親之難拯社稷之危掃蕩莫孽恢復都城内寧外撫近悅遠來
方今時有可爲人皆望治爾䏻顧君臣上下之義念祖父勤勞之功遠覧深
識恪輸忠欸㱕命朝廷朕加之以殊禮庸之以上公
爾其勉相我家以強王室則爾之身名𭁈國俱顕爾之苗裔與國永存世爵禄世忠貞券書匱室𢃄礪山河永栐無窮矣
諭如到日爾宜整飭将士象馬船艘諸京拜謁以合人臣之義
儻或執迷阻兵拒命則天威所臨瞬息之間髙山爲平地矣
向背吉㓙在爾其思之
諭至福原違命不從於是議定南征
二月清都王翊扶聖駕親征
按兵至日麗海門賊負固相拒大軍
數戰不利乃整旅而還
秋八月鄕試各處士人
明熹宗崩
弟由檢即位改元崇禎
冬十月兵部尚書少傅衍嘉侯黎弼四卒
贈郡公爵賜謚和義
戊辰十年明崇元年
禎春正月吏部尚書兼掌六部事兼御史󰱑都御史太傅澧郡公阮文階卒
贈司徒賜謚謹度文階天禄芙蒥塲人
二月會試天下士人
取中格江文明等十八名
夏四月廷試
上親策問以天下之事朝廷之政
賜江文明進士及
第第三名楊暠等三名進士出身鄧丕顕等十四名同進士出身
己巳十一年四月以後改明崇禎二年
德隆元年
春詔文武百官及百姓等其員人於癸亥年有追隨進𭛁全二功加陞職爵榮封功臣字有差
夏四月旱改元爲德隆元年
大赦
大饑
是月㫖下凡諸營奇隊隨攻髙平莫孽有軍功者應加陞職爵
冬十月進封元帥統國政清都王爲大元帥統國政師父清王
其冊文曰建皇極錫福方
昭弊理之公定宗禮数功載舉貴尊之典
蠲辰恊榖鏤冊敭華
元帥統國政清都王鄭𭫨忠厚傳家智䏻安國武威揚百戦賛成再造之勳文教誕四敷輔致大強之治望𠃔孚於中外位宜冠於臣工
特遣官持節賚金冊玉章進封恊謀同德功臣大元帥統國政師父清王
受賜瓚作圭仍錫田啓宇
王其欽鄰弼直惟敬承上帝之休迪德保民斯益衍世王之業
欽哉
是月擢舍人長衛官玉林侯黎福來爲尚寶寺卿貢郡
公令督知四司舍人
福來農山齋人
貢庚午德隆二年明崇三年禎夏五月帝納王女鄭氏玉󱗭立爲皇后
先是玉󱗭已嫁皇宗伯強郡公黎柱爲夫人生四子
時黎柱坐繋獄王以玉󱗭上嫁帝納之
朝臣阮實阮名世等累疏諫
帝不聽且曰業已成事強娶之
是日以後天作滔雨日夜不止
六月洪水大至珥河漲溢衝入街衢
南門水流如澌庯坊渡行人多溺死
又青池縣安沿勸良等社及各堤路破潰禾榖耗損人民
饑饉
秋八月開鄕試各處士人
九月帝作宫殿三座及行廊十六間
冬十月明遣二部使催貢禮賜宴在東河津
王親詣講武樓旅陳貢物使明使觀之因於水岸盛張船艘象馬振耀兵威示以強盛之意
十七日壬戌月有食之
差官閲󰱇時欽差武将等多恃親勳不遵詔令濫受民財公行賄賂汰老免另顛倒不公屢被詰責而清華󰱇官蔡伯旗等爲㔫甚
唯髙司陳瑋呂時中阮光明阮才全阮克文阮澄謹
慎守法不犯多得民心民皆稱之
海陽道監察御史楊淳以鞫獄事被誣告免官
命工部尚書泉郡公阮惟時兵科都給事中江文明給事中黎可儔翰林院校討申珪等往關上俟命
冬十一月遣正使陳有禮楊致澤副使阮經濟裴秉鈞阮宜黄公輔等二部如明歳貢
追思功臣命朝官賚靖國公范篤厚澤公鄧訓榮國公黄廷愛陽國公阮有僚等龕主附山南山西京北海陽等處宮廟四時配饗
辛未三年明崇四年
禎春正月初四日瑞香祠李翁仲神像汗出
六日有暴風從東北起拨木折屋船多覆没
順化憲察副使武真回朝
真天禄平浪上社人
初爲阮黄所阻凣十八年至是謀與荗良侯裴文俊間道歸朝
王問以藩方事賜賚甚厚乃拜真爲奉天府尹賜冠帶朝服
賜文俊爵荗郡公
文俊宋沛耐人
山農貢黄山石剥
嘉遠儉弄山石落
培築各處堤路
三月會試天下士人
取中格阮明哲等六名
時有錦江縣
鄧舍社阮文光以欠點得預󰱇乃削去其名
初帝觀試見日暈有赤虹纏抱又有白虹貫于其中人以爲是應
廷試日上親策
賜阮明哲進士及第第三名黎抃等二名進士出身阮名壽等三名同進士出親
海陽處雨雹如大石如馬頭人物被害
王正妃阮氏玉秀卒
妃阮黄女也
夏四月乙卯西京馬鞍山雷降裂地五丈
十六日己未月食適風雨晦寘不見
西京殿石獒破壞斷腰落下
青池黄梅石井嗚聲聞
如皷
五月赤虹經天一刻始散
六月王親御坐東楼令掘江鏖船習射
時有火起自江頭延燒至王府左門两邊庯坊及城内朝元朝堂
帝避出御華陽侯缺名家四日還宫
秋八月二十九日瑞原縣來裔社龍淵有浮出水上如牛頭馬頭人頭蛇頭者不知其幾
九月初三日大風折木𭛁屋
四日至六日雨下如注珥河水漲内外殿廷水深一尺
冬十月朔日有食之
以本命年日同值止齋戒而不救
以右侍郎
阮俊裴秉彜阮自強爲左侍郎僉都御史陳瑋爲副都御史寺卿杜克敬阮瀨爲右侍郎
平調陳沂爲山西處參政出范福慶爲諒山處憲察使鄧丕顯爲宣光處憲察使黎攀鱗爲安廣處憲察使以沂等居官不䏻慎守故也
望月有食之
十一月命北軍都督府左都督副将西郡公鄭柞統領本部将士并属差各營奇及布政州官兵鎮守乂安處以太僕寺卿江文明爲督視
又差太保岳郡公裴仕林鎮守清華處
以寺卿阮克文爲督同
各奉命出鎮
所至令行禁止境内肅然
嘉遠多稼山石隕十七丈餘
壬申四年明崇五年
禎春正月己亥追尊皇考簡輝帝爲敬宗惠皇帝奉迎神主入太廟奉祀
二月加封太王哲王金冊及厚澤公銀冊羙字
二十一日巳時有雙虹赤白彎入日中一刻始散
遣禮部尚書少尉蘭郡公阮實等持節捧金冊銀印拜左捷軍營太傅崇郡公鄭橋爲欽差節制各處水步諸營兼總内外平章軍國重事
副掌國政太尉崇國公開府爲䧺威府
再分差官持節捧銀冊并印拜恊義營太尉嵩郡公鄭橒爲嵩岳公開府曰恊義府扶義營太尉勇郡公鄭稭爲勇禮公開府曰扶義府勝義營太傅瓊郡公鄭棣爲瓊巖公開府曰勝義府
又以太保附郡公阮潶兵部尚書太保登郡公阮啓等爲太傅
潶阮之子
黄三月十六日酉時月食
加禮部尚書少尉蘭郡公阮實兵部尚書太傅登郡公阮啓等並以國老參預朝政
夏四月󰰾阮
俊阮瀨官
時吏部左侍郎阮俊右侍郎阮瀨等銓除各職率多冗濫
朝堂阮實阮啓等劾之乃󰰾
瀨任居銓衡多受賂遺人有謠曰各職僃員两渤盡田
加禮部尚書兼翰林院侍讀掌翰林院事東閣學士國老參預朝政少尉蘭郡公阮實爲太保工部尚書兼國子監司業泉郡公阮惟時爲少傅
以越郡公鄭程倫郡公鄭栻德捃公鄭杭陵郡公鄭榜延郡公鄭枒洪郡公鄭榴等爲太保蘭郡公黄義肥扶郡公鄭櫟西郡公
鄭柞等爲少尉
五月朝議欲保户部左侍郎梅溪侯阮進用爲吏部左侍郎
太傅阮啓劾其前爲清華塲提調用情取舍不堪此職
乃以副都御史陳瑋爲吏部左侍郎禮部右侍郎杜克敬爲吏部右侍郎吏科都給事中阮惟曉爲僉都御史
分差陳瑋阮光明黎敬申珪等往勘訪各處堤路總幹承司官吏勤怠廉貪事因
六月初一日大雨至三四日不止
丹墀及諸殿庭水深数寸五日雨下始注珥河水溢
王因親
率太尉崇國公鄭橋及諸營奇乘船順流至青池縣琛陽安沿勸良等社堤路護築
水愈泛溢乃還
仍令收各處堤路總幹官濫取民钱入宫
秋九月望卯時日食
癸酉五年明崇六年禎春正月龍泉山崩
命太傅附郡公阮潶太保廣郡公鄭杭陵郡公鄭榜洪郡公鄭榴等參預朝政
命太保廣郡公鄭杭同吳仁澈阮光明等照補各府衛軍項
三月永福縣多筆山石剥
奉化縣隂陽井邉處两山崩
隕交塞行路人馬不得往來
命陳瑋阮進用阮壽春申珪等往關上俟命迎接陪臣回國
仍差太保廣郡公鄭杭統領各奇隊象馬士卒衛行
二十日陪臣陳有禮楊致澤阮經濟阮宜黄公輔等赴京入拜謁
副使裴秉鈞卒于明
二十二日李太宗神位無故移位
差内臣派郡公缺名往祭之
得六七日又移復如舊
青池縣安沿社地分珥河夜涸一克餘至有秉燭捕魚者
差水軍船艘八十餘往山南處潛入嘉遠縣
擊前僞賢郡公之子
二十三日巳時有風起自北方來盛烈社潭涸一克餘
珥河水波動盪船艘沉破人多溺死
朝臣劾興化處參議張瑀居官不䏻慎守職司致民嗚告及阮沆任知縣未滿一考丁憂未畢潛以金銀妄奏求爲西京殿陵副殆甚超越
上付下論罪張瑀并收阮沆勅命
王親率諸營將士征順化不克而還
甲戌六年明崇七年
禎春二月望月食
三月朔日食
會試天下士人
取合格阮仁著等五名
及殿
試上親策賜武拨萃進士出身阮仁著等四名同進士出身
夏大旱禾榖焦枯人民饑饉
秋始雨
加禮部尚書兼翰林院侍讀掌翰林院事
東閣學士國老參預朝政太保蘭郡公阮實陞户部尚書太傅致仕
本朝恢復以來以尚書國老致仕自實始
乙亥七年十月以後改明崇禎八年
陽和元年
夏六月令㫖禁聀所該苛刻及戒飭該勘衙門淹留詞訟放布施行凣十二條
冬十月改元爲陽和元年
大
赦
丁丑陽和三年明崇十年
禎春正月朔日有食之
冬十月會試天下士人
取合格阮春正等二十名
及廷試上親策賜阮春正阮沂阮世卿等進士及第阮有常等二名進士出身阮滚等十五名同進士出身
十一月致仕阮實卒贈太宰賜謚忠純時年八十三
實東岸雲恬人
十二月晦日食
遣正使阮惟曉江文明副使阮光明陳沂阮評申珪等二部如明歳貢
命陳有禮陽致澤阮
壽春范福慶阮光岳等往關上候命
戊寅四年明崇禎十一年王親率諸軍往征莫孽于髙平地方
属将夏郡公缺名爲虜所獲林郡公缺名當陣怯走伏誅
冬十二月定文武百官行儀以明等級
己卯五年明崇禎十二年
夏四月申明人命訟事遵如景統六年之制
其犯人止收本分田産及妻子財物
如不足者許供開犯人父母兄弟田産爲償命钱不得連捉宗族鄕里永爲常法
命工部
尚書少傅泉郡公阮惟時同阮壽春阮春正阮光岳范福慶等往關上候命迎使臣還國
冬十二月太尉崇國公鄭橋奉王㫖申明嚴戒執法舉行凣十二條大抵以詳職司悅民心爲本
庚辰六年明崇禎十三年
春閏正月會試天下士人
取合格費文述等二十二名
及廷試上親策賜費文述等二名進士出身黄榮等二十名同進士出身
壬午八年明崇禎十五年
秋九月太尉崇國公鄭橋薨
贈
上宰上相賜諡䧺度
王謀與僚佐以方今天下紀綱在公勘詞訟擒制盗刼仍差官分治各處
以副都将太保西郡公鄭柞鎮山南處太常寺卿范公著爲賛理太保扶郡公鄭櫟鎮山西處兵部右侍郎阮澄爲賛理瓊岩公鄭棣鎮京北處工部右侍郎阮評爲賛理少尉華郡公鄭梣鎮海陽處户科都給事中阮仁著爲賛理
並同承司釐革前弊撫安方民
癸未九年十月以後真宗福泰元年明崇禎十六年
春二月命太保西
郡公鄭柞瓊岩公鄭棣與賛理右侍郎阮光明寺卿范公著阮名壽等統領大兵往征順化阮福闌
襲擊賊裨将勝良侯于中和社擒獲斬之及俘獲書記文全子解納營門
因進軍直扺日麗海門
三月王扶鑾駕進于布政州駐安排社料定兵機授以方畧
時統領諸營嚴陣以待
會上有㫖以南方暑氣炎熱難以久留乃整大兵而還
賜户部左侍郎兼徽文院詹事少傅仁郡公尹僖致仕
冬十月詔傳位於皇太子
維祐即皇帝位于勤政殿改元爲福泰元年
大赦天下凣二十七條
尊帝爲太上皇皇后鄭氏爲皇太后
會試天下士人
取合格黎致澤等九名
十二月殿試賜阮克紹等二名進士出身黎廷譽等七名同進士出身
真宗順皇帝諱維祐神宗長子也十三歳受禅在位七年壽二十而崩塟花浦陵帝天性沉潜寬容博厚有人君之德六七載間歳比豊稔使其天假之年則漢文富庶之效同得羙稱矣
甲申福泰二年
明崇禎十七年
夏四月太白經天
是月
命官考覈天下士望除任府縣等職
冬十二月命太保西郡公鄭柞同督視楊致澤賛理范公著等畧定髙平地方進兵設伏斬得賊裨将一人俘獲賊黨而還
乙酉三年明隆武元年清順治元年
夏四月十九日熒惑入鬼宿犯積屍
進封副都将太保西郡公鄭柞爲欽差節制各處水步諸營掌國權柄左相太尉西國公開謙定府凡國家庶務悉委栽决
五月日王感冐太保扶郡公鄭櫟太傅華郡公鄭
梣恨不得志乃稱兵作亂
太尉西國公鄭柞奉㫖恊與文武臣僚參議奏聞于帝仍告天地宗廟
初二日出兵攻討擒獲逆櫟正身其逆梣遁入寧江
命太保溪郡公鄭杖督兵躡捕追及於祝山俘獲獻納並寘諸國法
時賛理范公著武将陶光饒亦預有參賛征討之功
赦天下季税之半
又禁人民毋得作匿名書吹虚傳説蠱惑人心
六月申明勘訟條例以勉當官廉勤之法革小民告訐之風
秋七月禁諸權貴及
各該衙門并二司官不得占取社民户分縣官亦不得濫收民钱
其各祭钱米並隨大中小社應出有差以省民費
丙戌四年明隆武二年清順治二年
春正月二十二日雨雹鳥獸多被害
二月京師雨雹
是歳榖大收
差正使阮仁政副使范永綿陳槩阮滚等同天朝使都督林參駕海往福建求封于明
時明帝即位爲清人所破
明臣再尊立永曆皇帝
明帝因遣翰林潘琦等賚勅書誥命并塗金銀印往
本國冊封太上皇爲安南國王
明使與仁政等陸行由鎮南關而回
時明國大亂
龍州首領趙有涇爲族兄趙有濤所殺
其子有啓求救於是命瓊岩公鄭棣進兵太原攻髙平獲趙有濤并家属調回京諭以和睦遣還本州
冬十月會試天下士人
取中格阮登鎬等十七名
十二月殿試上親御筆賜阮登鎬進士及第第三名阮曰舉進士出身范文達等十五名同進士出身
丁亥五年明永曆元年清順治三年
夏五月阮仁政等候明使賚封印到關
乃命禮部尚書少保陽郡公阮宜與户部左侍郎阮壽春僉都御史同仁派户科都給事中阮策顕提刑張論道吏科給事中阮文廣等迎接回京
明使行放封禮宣制文曰朕惟帝王之興務先柔遠春秋之義獨奬尊王
昔我皇祖疆理天下海隅日出盡入版圖
惟爾安南獨承聲教禮樂衣冠漸爲風俗其食國家之恩者百世貽子孫之慶者數傳
爾都統司黎祐
賢良夙昭恭順不懈宜德服龍荒而聲馳象魏
當我隆武皇帝御極閩甸爾獨航海來王
惟國家不寶遠物臣人享贄抵嘉事大之誠
念要荒亦吾赤子錫社分藩所謂柔遠以德
朕以神宗皇帝嫡孫爲四海臣民推戴纘承大統撫臨萬方遠慕唐帝恊和之風近想漢宣兼臨之盛値
兹𨢄類犯順爲我薄海同讐楚蜀之壮士雲興吳越之義旗響應
滅此胡虜綏彼四方
嘉爾忠誠深予眷注
是用遣詞臣潘琦科臣李用揖持
節封爾爲安南國王
嗚呼章服奉帝天之命圭璧餘燕翼之休
君爾國子爾民耕桑亦属帝德荒服王賓服享共球無怠前脩
朕惟漢家銅柱之封永綏南服夏后塗山之會再見中原
欽哉
六月差官選汰另兵
秋七月差官選閲各處兵民逐項以定兵額
戊子六年明永曆二年清順治四年
夏五月禁民間不得妄冐職爵以避兵役
己丑七年十月以後神明永曆三年宗復位慶德元清順治五年
年
秋八月
帝崩無嗣
冬十月王委世子西國公鄭柞暨文武臣僚等共議奏請太上皇復帝位改元爲慶德元年
神宗淵皇帝下
庚寅慶德二年明永曆四年清順治六年
冬十月會試天下士人
取中格姜世賢等八名
十二月殿試賜姜世賢進士及第第三名阮文澧進士出身鄭髙第等六名同進士出身
辛卯三年明永曆五年清順治七年
春彗星見東方
二月時
明帝幸駕駐蹕于南寧城有勑諭王資其兵象糧銃以助恢勦
秋九月吏部尚書掌六部事兼國子監祭酒翰林院侍讀掌翰林院事太傅泉郡公阮惟時卒
贈太宰賜謚衡度
冬十月明差官捧賚勑印來封清王爲副國王
其文曰朕惟祖宗肇有區夏聲教誕敷禮信外藩以廣國家屏翰
爾安南王黎氏介在南服世奉車書戴德懷忠欽承靡替
原其所致則惟爾輔國政鄭𭫨乃祖乃父後先同德匡持翼賛之功載在
譯傳夙昭國盟傳至爾𭫨功名盛著夷屬傾心匡王庇民克修厥職朕所鍳知
邇者朕蹕粤西鋭圖光復憂勤宵旰五載于兹
今川楚諸勳臣相次入扈大師率止萬竄雲屯我軍大振
向之環兵入衛者已經次第引去而爾鄭𭫨奉表稱貢自春徂秋接踵間關罔敢廢墜朕甚嘉之
雖排抑有徒朕不爲間
是用特崇殊典晋封爾爲安南副國王錫之勑印爾其衹受以裕來兹
於戱朝廷置外藩所以撫要荒弘捍蔽
承平則漸
濡德教戡定則翊賛明威
維翰維城無分中外
爾懋膺寵錫務益忠貞夾輔黎氏永修職貢作朕南藩永世勿替
欽哉
壬辰四年明永曆六年清順治八年
春三月黄仁勇謀作亂伏誅
仁勇以閹人得幸官至掌司禮監少保郡公爵賜姓名鄭㰖
權禄太重日益驕縱隂謀與手下陳仁璉潜養妖人號宣德唱亂
事覺下朝臣議仁勇竟坐梟罪仁璉宣德等並陵遲徇眾
以當郡公陶光饒爲都督河郡公黎宴爲提督
丁文左武文允等爲參督以䏻識得仁勇等僞情先啓訴有功故也
是月會試天下士人
取合格阮廷正等九名
四月殿試
上親制策問以政事得失
賜馮曰脩等二名進士出身胡士揚等七名同進士出身
朝堂等官請進封王世子西國公鄭柞王爵以合傳家盛典
秋八月進封太尉西國公鄭柞爲元帥掌國政西定王
其冊文曰皇天純眷命篤生輔弼之賢人君重宗工丕隆尊貴之禮明徵
亶恊顕冊載敭
睠惟
翊運賛治功臣特進開府欽差節制各處水步諸營掌國權柄左相太尉西國公鄭柞天性聰明世臣聞望
昔成祖纘太王佐先皇經營大業力整乾坤
時師父承考志翊朕躬恢復洪圖功盖宇宙
講素得傳家文武任獨當監國元良
畧定羣方匡天下多其力圖回庶政安社稷茂厥勳
望𠃔孚四海之心位宜冠百僚之首
特遣禮部尚書知經筵事兼國子監祭酒少保楊郡公阮宜持節賚捧金冊金璽榮封爲元帥掌國政
西定王
尚其衹膺重眷克謹令名
忠孝做十分在已勉全箇道
壽康兼五福惟王丕衍億年
扶皇家有永之基保宗社無疆之美
王其欽哉
癸巳五年二月以後改盛德元年永曆七年清順治九年
明春二月彗星見東方
大赦
改元爲盛德元年
夏六月定天下衣服長濶有差
許文自科道武自郡公青吉衣竝用覆後其餘不得妄僭
甲午盛德二年明永曆八年清順治十年
是時吏部類銓除内外各職付下朝臣議
凡預士望三場合格者及
功臣子孫竝得錄用
間或超濫未及格者一切停罷
乙未三年明永曆九年順治十一年
清春正月陪從禮科給事中桂海子黎仕澈工科給事中壽桂男潘兼全等請替差左右二鎮營督同官控禦邊方併頒給士卒糧食
三月命鴻矑寺卿桂林男陳玉厚爲左鎮軍營督同禮科給事中東河男武良爲右鎮軍營督同
夏四月順化阮福頻自稱大尉勇國公使其徒順義昭武等襲擊左鎮屬
将茂郡公范必全于布政州破之
必全以州降賊
因乘勢進攻左鎮進郡公黎文曉右鎮東郡公黎有德等于奇華之河西
文曉率本部力戦足中飛磾勢不䏻敵乃與有德退走盡棄其船艘象馬噐械銃磾粮儲
是日文曉有德并二營属将走出真福安塲
賊徒侵入石河地方
次日文曉有德再率属将進入駐營于石河大奈爲守禦之計
五月召黎文曉黎有德與其属将赴京
行至途中文曉痛跡而卒
六月論敗衂
罪追收黎文曉勑印兵民貶黎有德爲都督僉事属将黎時憲鄭丙等並罷職爵收民禄黎文暿武百福等黜爲另兵黎文暘充軍
貶督同陳玉厚爲尚寶寺卿武良爲工科給事中監護武自快爲乂安處參議
以布政人阮必𧼈不從范必全向賊堅守臣節許陞職爵
是月命太保溪郡公鄭仗爲統領陪從吏部左侍郎演壽伯阮文濯爲督是吏科都給事中義江男阮性爲副督視領属将十八員直扺乂安南河地方進討順
化
時有官劎銀色化爲銅色范公著謹啓以爲此亦異事不可以爲常而忽之
今天下習尚文飾
兵士饑渴而不知恤徒以金銀飾於軍噐專務奢靡以致化爲銅色
意者天心示警使之速改以爲實事也
恭乞因此改之削去銀飾以僃軍粮務爲銅漆以實軍噐亦可以應是祥而做好兵事奮揚武衛也
秋八月鄭仗領大兵進至奇華河西駐札左次樂川
賊兵薄之諸軍敗走盡棄軍資棄械
賊船入奇羅海門
武文添
移船出駐于丹涯海門
賊船入南界海門
阮有勅望風而走黎仁厚且戦且却
鄭仗與諸将走至真福安塲地方駐營
又分兵屯于北河自義烈至丹涯海門以遏賊兵
時鄧明制之子明則降于賊賊遂乘勢至天禄彬舍地方
南河爲之騷動
是月王奏帝命西定王鄭柞親率諸營将士進討賊徒
九月大兵進至乂安處次于真福安塲
論樂川敗衂罪
斬羅德代阮興讓絞謝世保󰰾鄭𥒥黎有禮職爵貶鄭柱爲都督
同知
又以舍吏杜公魁陳有財㸔戦徇私以過爲功並刖指
又論水道功過
以武文添爲左都督復仍張得壽爲程郡公貶阮有敕職爵
冬十月命左都督寧郡公鄭㯀爲統領陪從僉都御史鳳池男黎廷譽爲督視監察御史鄭世濟爲副督視都督同知當郡公陶光饒爲督率陪從户科都給事中壽領伯潘興造爲督視監察御史阮佐相爲副督視都督僉事東郡公黎有德爲督率陪從工科給事中壽桂男潘兼全爲
督視
復遣左都督巄郡公武文添督率水軍以吏部有視郎壽林男楊湖爲督視分道討賊
進至奇華地方賊兵自退
十一月鄭㯀陶光饒黎有德等回兵于安塲
西定王令諸将班師回京留武文添爲鎮守楊湖爲督視陶光饒爲屯守潘興造爲督視領所属諸将駐營于真福安塲
又差属将提督󱗯郡公申文觥參督頼郡公閔文蓮該隊阮如珪黎文進黎文暿等屯接武社名朗郡公頼世時屯明良社名控禦賊徒
十二
月以鄭㯀爲少保開營號左翊内軍頒營印
丙申四年明永曆十年清順治十二春正月申文觥閔文蓮阮如珪黎文進黎文暿等爲賊所襲敗走
賊兵乘勝再出三制江夾擊官兵
武公桄先登夾陣力戦破賊
黎仕厚接救斫刀射中賊象
武文僉史范公勝登岸夾射斬得象牙
是月論功
以仕厚爲提督公桄爲參督程富侯
命太保鄭㯀統領諸將鎮撫乂安武文添陶光饒等並属焉
以吏科都給事中吳仕榮兵科給事中武榮進
爲督視
夏五月賊入南界海門襲擊
黎仕厚阮有勅裴仕良蔡伯秩等皆敗走棄其船艘銃磾器械
賊遂入丹涯海門
文僉等力不能敵亦棄船走
賊奄至圍陶光饒于石河香僕鄭㯀督諸將進至排陣奮擊
見賊勢大張㯀以本命旗授與督視楊湖
湖忠氣激烈先自乘象揮諸軍直進
㯀督騎兵衝擊
於是光饒等大開壘門出戦
賊敗走
官軍夾擊于大奈地方
大奈社名属石河縣追殺其多收得象馬器械銃磾不可勝数
㯀再率
属将回駐安塲
閏月論大奈功
封鄭㯀欽差節制属水步諸營兼行下撫治乂安道副都将太尉寧國公開揚威府督視楊湖爲工部左侍郎壽林伯吳士榮爲光禄寺卿理海侯潘興造爲太僕寺卿壽領侯武榮進爲户科都給事中麗海子
擢陞陶光饒爲少保黎時憲爲都督同知黄義袗閔文蓮爲都督僉事鄧世功黄義膠丁文左黎文進陶世僊黎文隆枚文孝爲提督郡公爵阮授譚景堅鄭盤爲提督吳文仕黎登
任黎公朝爲參督
賜阮有佐郡公爵
以楊瓊阮世濟阮進堅爲署衛事
又論退却罪
貶武文添爲右都督阮文宴爲參督並收兵民之半
󰰾阮有勅職爵
黎仕厚張得壽阮德揚杜澧以力戦既久孤軍難支免罪
追論陣亡贈尹䏻爲都督同知䄚郡公唯給祭田民禄立祠祭祀贈裴仕良爲參督壽郡公蔡伯璹爲署衛事演郡公阮文繡爲提督通郡公並給祭田民禄祀事
以西定王世子鄭根爲副都将太保富郡公開
營號佐國營頒佐國将軍印次子鄭棟爲少傅武郡公開營號中匡軍頒營印鄭榩爲少保雲郡公
以鄭欐爲副都将太保壽郡公鄭脩爲副将少尉晋郡公
六月命佐國營副都将太保富郡公鄭根統領諸将往乂安處恊同寧國公鄭㯀討賊
十八日進至安塲駐營
以太僕寺卿潘興造禮科給事中勇川男陳文󰱇爲督視
九月命太保壽郡公鄭欐爲統領刑科給事中梁谊爲督視少傅武郡公鄭棟爲督率户科給
事中馮曰脩爲督視各率所属往乂安接應
冬十月會試天下士人
取中格阮廷柱等六名
十一月屯鎮諸軍並進過南河
寧國公鄭㯀屯兵于廣勸太保富郡公鄭根駐兵于拨擢廣勸拨擢二社属天禄縣名各令諸軍浚壕築壘分守要處密差人偵探賊情洞知虚實
時節制鄭㯀恃功負氣隂懷異心日夜撫養将士靡金散玉無有限度乃自带兵回安塲
統領官副都将太保富郡公鄭根揣知其意亦領諸軍回扶隆社名属興元縣繕脩
營壘以觀動靜
十二月殿試賜阮廷柱等同進士出身
丁酉五年明永曆十一年清順治十三年
夏四月十六日大元帥統國政上主師父功髙聰斷仁聖清王薨
追尊封爲誼王謚隆緒
時鄭㯀逆謀既露其手下鄭檻張得名恐禍及己先遁降賊由是士卒解散一時属将皆趨附于佐國營
㯀無計可施遂使人將本部象馬噐械獻于軍門且有乞憐之情
統領官太保富郡公鄭根因借以古今順逆
事理曉之且曰事已如此自當請闕待命
㯀聽之心懼自度不䏻免乃勉強赴京
於是付下廷臣鞠問盡得其状
王以㯀至親不忍加誅遂奏請安置獄中
先是鄭㯀隂圖不軌於内又有阮孽憑陵於外人情國步難屯
于時統領官副都将太保富郡公鄭根妙謀䧺斷鎮服群心故䏻杜惡逆於将萌殄寇攘於孔熾使人心不摇國家寧靖
泰盤之勢從此益固矣
五月以黎時憲爲右都督󰰾吳士榮職爵以時憲䏻
棄鄭㯀先附佐國營而士榮爲督視不先啓诉也
以黄義膠爲都督同知
是月賜統領官副都将太保富郡公鄭根兼撫治乂安處添差潘兼全爲督視
六月統領官副都将太保富郡公鄭根差黎時憲黄義膠鄧世功等各領諸軍分道渡河
時憲出正道左則義膠右則世功並進擊賊徒于南華地方南華社名属清漳縣
時憲義膠纔一交鋒破得賊壘
諸軍爭功深入行伍造次各自奔潰
賊乘勢追至河邊
統領官副都将太保
富郡公鄭根差内候兵縱射賊因退却
鄧世功在右支横射拒戦
枚文孝黎仕厚等亦差水兵上岸救應
賊遂敗走
秋七月論南華陣戦功
許陞職爵有差
以鄧世功爲有都督枚文孝爲都督同知阮授髙才黎仕厚並爲都督僉事吳文仕阮進堅阮德揚爲參督
賜黎公朝爵拨郡公譚景提爵進郡公阮如珪爵覇郡公
復仍鄭丙舊爵浦郡公黎派爲提督裴仕禎爲署衛事
九月大風雨拨木折屋
清華及山南下畔諸
縣人民陷没禾榖盡偃
吏部尚書知經筵事兼國子監祭酒少傅楊郡公阮宜卒贈太傅賜謚恭懿
宜與父實同時進用居官醇謹仕歷貴顯獨尚清約󰰽賢業
時人莫不敬仰焉
冬十月加統領官副都将太保富郡公鄭根爲太傅鄭棟爲少尉
十一月加恩文武百官各陞職二次爵一次
戊戌六年二月以後改永壽元年明曆十二年清順治十四年
永春正月以阮性爲佐國營參視鄭登第爲副參視與陳文
󰱇潘兼全竝協同參贊軍務
二月改元以是年爲永壽元年
大赦
夏五月時天下錢幣日用官民出納買賣循習相效揀擇太過至是始禁自今不得揀擇
其買物者亦不得雜用鉛錫破鈌錢
自是財貨通融公私俱便
時用兵日久用度煩費
令天下入粟各以多少除官有差
六月瓊瑠仲洽册郎公僅隂懷異志潛引賊徒間行山脚至東城陽洽
方民騷動
統領官富郡公鄭根差黎文暿劉世賡等攻破之
公僅後
復屯聚
再差范晟譚景楷等率兵擒獲檻送京師
秋七月賊渡河侵興元羙裕阮有佐以寨兵少不敵敗走
黎時憲率所属将校合戦賊聚退還溺死甚多
乃󰰾阮有佐職爵
八月論陽洽功
賜黎文暿爵海郡公
以劉世賡黎克悰並爲參督范晟爲提督譚景楷爲參督
是月賊渡河過南塘白塘陶光饒率兵禦之
時黄義袗往討賊于東城而回遇賊不䏻救應論罪絞死
冬十月命官考覈天下士望
取優等阮晟鄧
惟精武惟斷三名中項黄直等十九名並賜銀衣除任内外各職有差
十一月命陪從阮䏻紹爲佐國營參視
十二月統領官太傅富郡公鄭根差督率陶光饒領黎時憲鄭世功等同副參視鄭登第分道進討賊徒于香山循禮地方
諸道皷行而前與賊交戦
賊徒敗走大致克捷
鄧世功遲緩在後獨無所得
己亥永壽二年明永曆十三年清順治十五年
春閏正月論循禮功
以陶光饒爲副将少尉開營號左匡軍頒營
印鄭登第爲鴻矑寺卿禮派子黎時憲爲少保丁文左譚景堅陶世僊黎文登並爲都督同知
其餘陞職有差
貶鄧世功爲都督僉事以其逡廵不䏻救應接賊故也
二月會試天下士人
取中格黎軾等二十名
夏四月殿試賜阮國楨阮文璧阮文實等三名進士及第枚仲和等二名進士出身范維質等十五名同進士出身
六月阮德揚有罪伏誅德揚屯守江岸與賊通同販賣事覺處斬
九月二日尊封元帥掌
國政西定王爲大元帥掌國政尚師西王
其冊文曰謹󰔄后以圖幾思底泰和之治體周官而錫命盍󰏲尊貴之文
榖旦載蠲芝綸誕播
恭惟翊運賛治功臣元帥掌國政西定王鄭柞英䧺冠古忠厚傳家
肆朕躬恢復輿圖内修政事外攘夷狄頼主帥匡扶宗社
功盖宇宙德配乾坤
名𠃔溢國中位宜居王上
時遣特進金紫榮禄大夫工部尚書頴川侯阮厚眷持節賫捧金冊金璽進尊封翊運賛治功臣大元帥掌國政尚
師西王
尚其祇膺重眷恪慎令名惟賛皇圖永永萬年益衍王業綿綿億載
王其欽哉
冬十月上親試東閣
取中格阮登鎬胡士揚阮詹范維質裴廷員等五名除東閣大學士學士校書等職
庚子三年明永曆十四年清順治十六年
夏四月禁大臣文武及諸營奇将士不得托以他故捉人畿内
五月詔脩閲户籍
參從楊致澤范公著等二言鄕試券塲什物供頓當從簡約以省民費
又上言以
爲理國之術曰文與武致治之道信賞必罸
其武将當折衝禦侮以衛國家如䏻嚴明約束用命效力以成事功則隨功次等第論賞
儻或逗遛恇怯行師失律則論以軍憲
這此勸懲常典最已甚嚴
其文臣當致君澤民以飾治平
如䏻慎守廉勤履正奉公以稱職司則隨政績優次奬賞
儻或奉行事務及勘問詞訟間有不改前非而枉法受賂稽留逾期勘斷失當相結朋黨偏爲恩義聽受請託多行冗弊以致󰔦政害民
輕者以貶罷論重者則依軍憲論以革弊風嚴國典
上從之
是月禁益兵取細弱及省减户分表牌各役
秋八月化州阮福頻使其黨順義昭武等渡河侵羙裕
社名属興元縣
鄭搛敗走鄭梁整兵禦戦
其弟鄭榶陣亡
賊因逼至華園社名
統率鄭棟使黄義膠等接戦破之
賊溺死者甚眾退㨿南河
是月命閔文蓮鄭柳鄭世卿等各率本部兵往乂安處属統領官聽隨差󰰻討賊
是時賊勢猖狂阻河對壘
統領官富郡公
鄭根特出勝筭
先爲形兵之勢使賊不知所僃
九月十一日仍差属将黎時憲黄義膠與參視陳文󰱇潘兼全等各領将校分爲二道黄義膠等由隂功社名興元縣属廵渡河而進黎時憲等渡會統海口而進並期夜半進討
黎明統領官富郡公鄭根親提大兵登勇决山整排陣勢堂堂耀威震武相機分差接戦
時義膠兼全等先渡河分遣所属阮德忠譚景楷等往攻賊将昭武相持于悔扛處自率将校進破賊壘直扺安樂山
先鋒陳公栢力戦死之
武百福黎文暿劉世賡等望見退走
丁德潤阮德潤阮璜陣前戦死
賊乘勢四靣合圍
于時統領官富郡公鄭根迅差麾下陳進朝吳廷椿杜曆髙曛等各率所𬋩内候兵進擊
又差水兵各隊進過江岸向賊連射自巳至申
賊徒敗走
時時憲文󰱇等渡會統海口由宜春左澳社名而進奮擊賊徒
属将閔文蓮陣亡
枚文孝鄭柳范晟楊瓊鄭世卿等兵稍却
時憲文󰱇等勵兵直進破逆䧺壘放火燒其營
寨馳至花園属宜春縣
賊徒望風奔潰所獲象馬噐械不可勝計
賊收其散卒退守宜春縣?
是月追贈閔文蓮爲少保陳公栢爲右都督鄧郡公丁德潤爲提督翊郡公阮德潤爲提督恩郡公阮璜爲參督堅榮侯並追封爲福神立祠祭之表其陣亡也
貶枚文孝爲都督同知鄭柳爲提督范晟爲參督楊瓊爲署衛事
󰰾鄭世卿黎文暿劉世賡職爵
斬武百福
並治其退走之罪而百福㔫甚也
先是賊黨方熾官軍久與賊
相持
於是統領官富郡公鄭根會諸将議曰我以國本受委專征家幹國權一爲己任乃于兹六載未底盪平我心耻之
爾等有何計策其悉敷陳
諸将皆曰明公所命敢不遵承
然動出萬全無逾明公勝筭
󰟸之各趨出
公栢獨後再請入見
統領官富郡公鄭根召詣密室
栢因進言曰今欲破賊自非赴蹈湯火出入危險何以成取勝之功若人人誇説虚辭鮮克有濟
統領官富郡公鄭根曰汝意欲何如栢曰吝山在宜春縣乃
必爭之地先得吝山則賊易破矣
統領官富郡公鄭根曰我常登勇决山熟觀形勢每属意於此
今汝所言正掌中火字也
栢因請爲先鋒
統領官富郡公鄭根嘉其志而許之
及大兵渡河栢獨先至吝山
賊見兵寡悉眾圍之
栢冐刃决戦尋遇害
栢爲人峻烈然慷慨有膽畧
時人莫不惜之
栢懿安添禄陳奉賜姓鄭
人
姓冬十月命鄭榩與陳良儒黎尊鄭樸鄭威范福添鄭楦髙𣆴等往乂安属佐國營統領官聽隨差󰰻討賊
差黎仕
澈爲佐國營參視鄭世濟爲副參視胡士揚爲中匡軍營督視申璿爲左内軍營督視中匡鄭棟營號左内鄭榩營號
命天下築天里路以便往來
十一月十七日統領官富郡公鄭根差属将黎時憲黄義膠參視黎仕澈阮䏻紹等分道討賊
時憲仕澈由海岸經剛澗地方社名属宜春縣而進義膠䏻紹等由陸道經巄鄒幔長地方社名属天禄縣而進
又令諸道統率督率各整本属兵晝夜効力奮迅四靣攻擊
金皷震天
賊勢紛紛紜紜不知措手
十八日時憲仕澈等破賊于安恬地方社名属天禄縣
十九日時憲仕澈義膠能紹等會兵進擊復破賊黨于芙蒥上社名属天禄縣
将士乘勝奮擊又大破之斬賊首級者甚眾收得賊象馬噐械不可勝計
賊敗衂遁走盡復南河七縣
是日統領官富郡公鄭根預馳捷牌來獻
其畧云兹者仰仗天威奉遵廟筭
本月十七日分差将士由二道進擊
十九日大戦賊徒于天禄地方三軍奮力而爭先逆賊望風而奔潰
斬賊首級俘賊兵卒獲
賊象馬收賊噐械來獻軍前不可勝数
今當提大兵直進乘勝長驅預先奏捷以聞
捷至王大喜奏聞于帝
羣臣皆朝賀
二十一日統領官富郡公鄭根親督統率督率及諸道兵直進長驅至日麗海門休兵會同諸将論叙戦功等級具以上聞
追論陣亡
贈都督僉事廣郡公陶世僊爲少保給祀事民立祠享祭
世僊慈玉軸人
廉十二月命阮國󱗻阮公璧范維質阮宗澧等捧賫金冊即軍中拜統領官副都将太傅富郡公
鄭根爲欽差節制各處水步諸營兼總政柄太尉宜國公開理國府領銀印
其冊文曰陟帝位以臨民丕闡太平之治若王彜而錫命𠃔󰏲尊貴之文
榖旦載蠲芝論誕播睠
惟奉差統領副都将太傅富郡公鄭根性兼仁厚才挺英䧺
肆予頼主帥上輔德下爲民保國家益延厥緒嘉乃以王嗣文附眾武威敵安社稷寔大具功
望咸孚率土之心位盍冠諸公之上
特遣參從禮部尚書燕郡公范公著持節賫捧金冊銀印加
榮封爲理國府欽差節制各處水步諸營兼總政柄太尉宜國公
爾其恪遵成命茂建殊勳
監國撫軍這大小事欽閲决迪毅登辟舉内外效厎治安
以答予心責成之重副王父委寄之隆斯益衍皇圖鞏固之長保王業綿洪之大
爾其欽哉
辛丑四年明永曆十五年清順治十七年
春二月節制太尉宜國公鄭根振旅還京留陶光饒爲鎮守黎仕澈胡士揚鄭時濟爲督視領諸将屯于奇華河中地
方
三月十八日節制太尉宜國公鄭根進至清華大慶府以會試期在邇預差属将黎時憲黄義膠與參視潘兼全等先進赴京以及試期扈從
二十八日太尉宜國公鄭根至京詣殿庭󰥭謁
帝歡悅慇懃奬勞
及詣府中󰥭見王父王大喜慰以衝冐霜雪多年勸除逆賊收復境土不負委寄之重
會試天下士人
取中格陳春榜等十三名及殿試賜鄧公瓆陶公正吳珪三名進士及第陳春榜黎致平二名進士出身黎
仁傑等八名同進士出身
夏四月論平賊收復境土功
陞黎時憲爲副将少尉開營號左中軍頒營印黄義膠爲副将左都督
又以陳文󰱇阮能紹潘兼全等參謀籌畫有功陞文󰱇爲御史󰱑都御史川郡公䏻紹爲御史󰱑副都御史陽郡公兼全爲吏部右侍郎瑞郡公
又以黎仕澈奉差參視有功陞爲户部左侍郎桂海侯
其餘属将黎文隆黎文進劉世賡陳公衛等二十六員並陞職爵賞給民禄有差
又以鄭棟鄭榩
奉差統率分守要道有功陞鄭棟爲太傅鄭榩爲少尉
六月加户部尚書兼翰林院侍講掌翰林院事少保拔郡公楊致澤爲吏部尚書國老太保致仕
命朝臣申制公位文武百官品服行儀噐用
閏十月尚師西王以賊福頻雖散敗迯回尚未投降納欵乃親扶皇上大駕親征
委節制太尉宜國公鄭根董兵直扺日麗海門差副将少尉陶光饒爲統率副将少尉黎時憲左都督黄義膠等並爲督率陪從黎仕澈鄭
時濟申璿等爲督視分三道進討
壬寅五年九月以後萬慶元年明曆十六年清康熙元年
永春盛烈社陂水涸一刻餘
二月詔班師
時阮福頻依險固守
大兵按臨日久糧食頗匱且熱氣方蒸久留不便乃諭諸将班師而還
三月車駕還京
又以髙平莫孽聚兵于七泉震動方民
乃命副将少尉雲郡公鄭榩爲統領僉都御史馮曰脩爲督視領兵進討
賊黨聞之迯走
東閣大學士阮登鎬󰰾
鎬以文章名然性行非常居官好異
不慎職守以是󰰾
夏五月命參從禮部尚書兼東閣大學士少保燕郡公范公著監守國子監皂隷民奉事
時國學殿堂宫墻内外率多榛漏公著增加脩理制度規模稍復輪奐
又於月朔望大會諸生肄習課程
自是儒風益振人才多有成就焉
副将左都督黄義膠卒
義膠以世家名将忠義智勇奉差留屯日久累破賊陣有功於國
至是卒年四十贈太保賜謚勇畧褒封爲福神立祠享祀
義膠金黄雲人
洞命陪從胡士揚
等往關上接北使
秋七月致仕楊𦤶澤卒贈太宰
八月天雨久不止
九月帝感疽疾詔改元爲萬慶元年
大赦
時帝疽氣未愈因旨諭尙師西王曰前日因宗嗣未廣取别姓人維䄚立爲黄太子
兹因慮後事上畏聖祖神宗在天之靈不敢以大位輕付他人
其維䄚應廢㱕母姓
兹嫡子維䄔年方九歳漸已長成尙賴王翊賛成就以承大統慰臣民之望
王以事關重大乃命文武百僚並入丹墀待命因委參從禮部
尚書兼東閣大學士少保燕郡公范公著右都督兼太監沛郡公黎曰登𣕲郡公黎登進等入御寝所靣受顧命
上曉諭欵曲再三如前諭旨
公著等具以其事復于王
於是王與羣臣尊立皇子維䄔爲皇太子廢維䄚爲庶人㱕母姓
復命胡士揚與翰林待制阮名實等往關上候命
二十二日帝崩
僉都御史馮曰脩枉法受賂
事覺絞死
山西承政使郭同德亦以賄賂󰰾職
辭逮同知府張文嶺由任國威日受賂處
死
文嶺年七十餘亦寘于刑時人莫不憐之
冬十一月皇太子即皇帝位
大赦
以明年爲景治元年
詔曰盖聞天道運於上必宣氣布澤以成品物之亨君位陟在初必施惠行慶以播邇遐之告
會通𠃔恊聞見普同
我國家立國以仁得民有道
太祖髙皇帝武以定文以守藉賢臣而恢創業之宏謨
列聖皇帝仁以結禮以維資碩德而保守成之丕憲
雖一厄時遭屯五然重興運正泰初
荘宗裕皇帝
中宗武皇
帝奮起義旅收復京城而尊立帝室全資
世祖太王之神謀睿筭
世宗毅皇帝
敬宗惠皇帝克濟大業光宅區夏而翊扶正統多頼
成祖哲王之聖德文功
烈謨增賁于前基緒永再於後
逮我皇父誕膺駿命嗣守鴻圖
上承聖祖神宗創守之䂓恪遵紀律前頼文祖誼王扶持之力興起治功
中正德欲進乾剛髙明學益資頤養
寔頼大元帥掌國政尚師西王薰陶成就而致其德之純暨欽差節制各處
水步諸營兼總政柄太尉宜國公輔弼彌縫而成其政之羙
四十四年無爲而治億兆百姓咸遂其生
兹適倦勤之餘念以託孤之重
幸頼大元帥掌國政尚師西王德昭忠聖力茂保衡𠃔節制府准大臣文武百僚等請尊立朕即皇帝位
朕居諒隂自以幼冲難當負荷
然念宗廟大噐社稷重寄弗堪辭遜惟謹遵承
廼於本年本月日即皇帝位大赦改元以明年癸卯爲景治元年
尚頼大臣文武百官明勗交脩輔成厥
德以膺天地祖宗付畀之重以慰内外臣民視聽之情
於戱五位光登兹布清明之政億年卜歷佇綿長久之圖
布告邇遐使皆聞見
命胡士揚阮名實與户科給事中嘉壽男阮廷正等徃關上接使領受北朝頒賞銀幣等物并勑諭文
十二月奉賫回京
大𧻗史記本紀續編卷之十八終
大越史記本紀續編卷之十九
黎皇朝紀
玄宗穆皇帝諱維䄔神宗之子真宗之弟在位九年壽十八歲而崩䘮果盛陵帝天資仁厚神采靖嚴居拱之年海内安治年榖豊登亦可謂賢君矣享國不永惜哉癸卯景治元年明永曆十七年清康熙二年春正月時帝年幼王遣左都督擢郡公鄭槏右都督普郡公黄仕科都督同知强郡公阮援都督僉事膠郡公鄭楹入管四衛兵侍衛〇
二月以胡士楊爲東閣大學士陞子爵阮名實陞男爵阮廷正陞子爵
以其徃關上接領北朝攷賞勑諭銀幣故也〇
命胡士楊阮名實阮廷正等徃關上候命〇
贈都督同知韜郡公莫敬門爲左都督
敬門係僞族屬先以革心歸命蒙加職爵
敬門復迯回高平
後又詣關爲臣
王含弘大德更容納優待
至是殆又贈之〇
三月禁天下官民賭搏〇
是月十五日皇弟黎維祫誕生〇
夏四月加少傅護郡公武公添掌司禮監總太監兼各監司事〇
五月令旨御史󰉟勘問詞訟當遵律令守廉勒
仍戒勑十三道監察御史一體遵行毋得淹留廢格〇
令旨各處承憲二司查察所屬府縣官某能用心撫字訓化部民公明廉直政平訟理某不能盡心恤民務爲苛刻貪鄙賄賂怠廢政事者各以名聞以僃黜陟〇
六月遣正使黎斅副使楊㵆同存澤如清歲貢附謝恩及告哀事〇
大水泛溢渰民田禾浸民盧屋
快州常信地方水害愈甚〇
令旨各處鎮守係諸犯人迯匿應拿捉付襨議施行
又戒内外該勘官諸犯人不
預八議各隨輕重論刑毋得許贖〇
秋七月申明教化四十七條
其畧曰爲臣盡忠爲子止孝兄弟相和睦夫妻相愛敬朋友止信以輔仁父母脩身以教子師生以道相持家長以禮立教子弟恪敬父兄婦人無違夫子婦人夫亡無子不得私運貨財居鄕黨者長幼相敬愛便害相興除毋以强而陵弱無唱訟而行私豪强不得勘訟事男女不得肆滛風證訟者以實而無徇貨財旅次者防姦而勿拒投宿勿占道路爲園
圃勿侵溪港爲沼池山林川澤之便與眾共之坊社村庄之長擇人爲之生業務勤鄕飲從儉毋倚特權勢而寄記詞訟毋故将老弱而嫁禍善人毋托僧妮以避役無唆人訟以取財事爭訟者毋爲羅織以誣人業商買者毋聚徒黨而爲盗橋梁道路有頽弊者隨便修培吏事簿牒不得倒顛陵廟祠墓不得侵破男女勿爲巫覡之徒䘮家勿為中元之唱毋傲慢官長毋誘賣人口配匹當班族類勿論貨財䘮禮各隨豊儉
毋索飲食間耕同田不得相要錢榖同居鄕邑不得相攘財物
凡若干條攷布天下各處承憲府縣州等衙門各抄一本掛于視事堂仍輔送所屬各社民各書于扁留掛亭中許官員監生生徒社長以鄕飲日會集男女長幼講解曉示使之耳濡目染知所勸懲
自是人心漸歸善俗矣〇
八月令旨各處承司察屬内民有外國客人寓居者各類以聞隨疑區處以别姝俗〇
九月以阮公璧爲京北處參政阮簷爲海陽處參
政阮名實爲刑科都給事中黎公朝爲清華道監察御史〇
修南郊昭事殿
先是南郊以有殿宇而制度猶尙狹小
至是王命增加營作
其正殿堂四角柱用石爲之基庭内外並砌以石棟梁榱桷一皆朱漆湘金規模制度煥爾鼎新
王復命詞臣胡士楊等撰文勒石以紀其事〇
冬十月禁天下學花郎道
初有花郎國人入居國中立爲異道誕惑愚民鄙夫鄙婦多信慕之聽講之塲羣居混雜男女無别
󰪀已驅去其人而
書居猶存弊習未改
至是復嚴禁之〇
以阮曰任爲太原處承政使范維質爲山西處參政〇
十一月减赦四鎮民季税有差由被洪水損失禾榖故也〇
鄕試天下士人〇
十二月以衛郡公鄭梐爲都督同知〇
貶范立禮爲兵科都給中中以立禮任海陽處參政勘堤路失實故也中
以都督同知祿郡公丁文左行安廣處都總兵使〇
命京官徃清華乂安二處開例
甲辰二年明永曆十八年清康熙三年春二月參酌會試塲條
例自是永爲常制〇
帝加尊王以殊禮曉論文武臣僚曰朕聞建無窮之基必有無窮之聞有殊常之功必待殊常之禮刊諸捥琰萬世可徵
我國家乘時啓運應天順人
太祖髙皇帝起義平吳時多頼賢臣宣勞而功弘開創冠󰅾衣裳因而復正綱常統紀頼以復明
其荗功盛德盖亦罕有列
聖皇帝繼體法祖時寔頼勳臣爲輔而業保守成紀綱制度罔不󰍶張號今典文煥
然可述其豊功偉績謁然可觀祭自光紹統元
年間被莫氏之姦臣竊羿浞之禍心六年之間已無复矣
所幸皇天啓中興之基篤生鄭先祖世祖太王成祖哲王奮起布衣糾率義旅爲天下除殘安社稷爲念尊立我皇祖莊宗裕皇帝中宗武皇帝中興基業實肇於此
至英宗峻皇帝自位時有小人耿潝廷彦之讒致有不平之事此時成祖哲王處大疑而不恤任重責而不顧欽立世宗毅皇帝即位于萬頼行在殿仍發大兵掃除僞莫收復京城英䧺並入彀中天下
已運掌上
又能篤尊君之義奉迎聖駕進御昇龍城
物光复复社更生春其聖德文功輝煥天地太山磐石寧撫國家雖中興之詩中興之碑曷足以形容其萬一
繼以敬宗惠皇帝䂓國綿長久之休于家督婚媾之義不意結與逆椿之邪謀卒啓不祥之釁
此時成祖哲王無纖芥于胸中不以天下自私更尊立我皇考神宗淵皇帝誕膺景命嗣守鴻圖若禮若度全資文祖誼王造就之功
兹大元帥掌國政尙師西王保乂
皇家撫安中外其忠愛拳拳始終弗渝
又傅委王世子欽差節制各處水步諸營兼總政柄太尉宜國公鄭根内賛政機外楊武衞殄不庭之烏冦復有指之舊疆功盖宇宙德被生靈天下賴以平安而我家統綿有永治享無窮大扺皆王家匡扶其力之
所致歟逮黄考適倦于勸危疑之際全頼尙師西王任託孤之寄惟節制府及大臣文武百官等尊立朕即皇帝位以繼大統養正旣顯󰌩功歸姝又諧泰祉其交修舊頼
若是其切視夫前代之功之德益以大矣
曾聞古者敬大臣之禮有敬以不名有敬以不拜况今尙師西王有大勳勞于天下其功德如天精忠貫日質諸前代而未有參諸前史而未聞若不荗著表揚何以稱王文之功聖之德副朕倚望之心
繼今應尊以不名不拜之禮其入朝特設板床於御殿之左以示殊禮
朕以幼冲嗣位雖未徧知來歷事由然常聞顧命之言不得不宣諭于天下使知王家功德之盛
爾等欽哉〇
三月會試天下舉人
取中格武惟斷等十三名
以阮潤爲刑部左侍郎阮國櫆爲刑部右侍郎黄榮爲大理寺卿〇
夏四月命副将少傅宗郡公鄭横陪從禮部左侍郎豊禄子吳濬襨考各處生徒于珥河沙中
先是試法疏闊尙容懷挾
庚子以來雖已禁止亦未周密中舉者多有木訥借手眾議沸騰
至是命官襨考丁酉庚子癸卯三科生徒
考題用唐律詩一首與暗寫傅正文兼大註
入格者仍生徒不入格者留學三年
免役
再試不中者始還民受役
時不入格者過半〇
五月麥大熟〇
禁便許職爵
時倖濫之徒多妄求職爵及封贈𦤶有名噐冗濫
故禁之〇
立粟米五量法其󰱡合升斗斛倣黄鍾律爲凖頒内外各衙門一體遵行〇
六月殿試
賜阮曰庻進士出身梁荗勳等十二名同進士出身〇
以阮能紹爲吏部左侍郎武榮進爲副都御史阮名實爲清華處參政黎公朝爲清華處憲察使〇
貶石都督萊郡公鄭栢爲都督同知都督
同知纘郡公鄭𣛧爲都督僉事
時鄭栢鄭𣛧同任提領不能戒戢手下肆行冗弊受賂銀錢
以是貶之
閏六月右都督全郡公鄭梯卒
贈少保
立追收賞罰條例
其大畧以爲諸在社民有姦匈人同族同社平時不能訓戒至事發又不能捕納各罰錢五拾貫其所償財命錢收在犯人不得連捉
若犯人窮無所出許以罰錢給被害人送塟
自是該勘諸司遵以爲常
秋七月申禁衣服過制
時官員民庻衣服多有不依
官尺裁制
至是復申禁之〇
八月以范質爲刑科都給事中〇
冬十月刑部尙書桂堂侯致仕文允䌙卒
贈郡公爵〇
十一月戊子朔日有食之〇
己酉彗出東南翼軫分尾指張宿長五丈
帝與王交修儆省避宫殿减膳徹樂
詔文武臣僚商議時政得失即散去非額水陸廵司凣十三處如正大廵慕周廵之類人心悅喜
自是彗漸消散矣〇
時諸犯人已經論罪迯遁者多令旨許各自首重者减輕者赦
不首者扺罪〇
設五府掌署
官
加太傅溪郡公鄭杖爲中軍都督府左都督掌府事太傅莅郡公鄭棟爲東軍都督府左都督掌府事少尉雲郡公鄭榩爲南軍都督府左都督署府事少尉豪郡公黎時憲爲西軍都督府左都督署府事少傅奠郡公鄭楃爲北軍都督府左都督署府事〇
僃置六部尙書員数
以參從范公著爲吏部尙書陪從陳登選爲户部尙書阮能紹爲禮部尙書武惟志爲兵部尙書潘兼全爲刑部尙書
又以黎仕澈爲御史󰉟都
御史〇
論奉使功
以禮部右侍郎芳桂伯黎斅爲工部尙書陞侯爵國子監司業延禄子楊㵆爲工部左侍郎陞伯爵刑科都給事中義嶺男同存澤爲户部右侍郎陞子爵
又以阮勢濱通諳北語隨使濟事陞爲京北處參政伯爵〇
以大理少卿香澤子武方丈爲太僕寺卿太常少卿廉勇子陳登瀛爲尙寶寺卿以其隨理國府常從征伐有功故也〇
聘王次女鄭氏玉𣖮爲正宮〇
令旨各處承司送下所属縣官𮞏年至
十月期徃勘民間堤路有應築作者僃實以聞
某處功程小者照補水勢所及各社民任爲私役許縣官督押
某處功呈浩大待差官押作期以正月初十日起功三月中旬完成永爲恒式〇
命官平補四鎮季税例〇
十二月清遣正使吳光副使朱志遠等來諭祭神宗淵皇帝
其祭文曰遐方抒慕義之悃屏翰宣猷國家弘柔遠之恩贈唁示䘏爾安南國王輸誠納欸向化歸心獻馘而俘僞王助兵以除鄧賊克宣忠盡荗
著勳簩方将寵錫殊恩何意溘先朝露兹聞訃告㦖惻良深
特攷祭賻之儀以昭軫悼之意
嗚呼効共球於南服永篤忠貞賁華衮於幽宫式光泉壤靈如不昧尙克欽承〇
南郊殿成
乙巳三年明永曆十九年清康熙四年春三月許内外各職陞次
以翰林院侍󰕖鄧公質爲工部右侍郎黎德望爲海陽處承政使阮偉爲安廣䖏承政使范維質爲東各大學士阮永爲乂安處參政范立禮爲山西處參政裴廷員爲東閣學士阮公璧
爲太常寺卿阮廷正爲奉天府尹范質黎得全汪銳梁誼黎榮黄德敦並爲都給事中
阮榮盛武弼諧爲提刑監察御史杜善政阮公弼武求誨黎志道黎仁傑譚登用並爲給事中頼登進黎致平枚仲和費登任並爲憲察使武公平吳策諭爲翰林院校討阮廷柱阮光繕黎軾阮仕教汝進用梁荗勳武卓犖阮曰當阮進材裴宗並爲監察御史
又以經歷阮光岳爲司業阮登明爲興化處憲察使張論道黎純噽寧達黎僚
阮嵩並爲監察御使
時光岳登明等原被貶罷至是准許陞次故復得録用〇
令旨御史󰉟考課内外任各衙門官并吏行過事跡
官則立爲三等吏則分爲二等歲季僃類以聞論行黜陟
自是以爲常式〇
夏四月加諒山藩臣阮廷繼爵弘郡公以其論得土酋閉公亮閉國濟歸命故也〇
以參議范公兼爲山南處參政〇
禮部左侍郎慈廉侯阮可濯以年老乞致仕
許之加陞工部尙書慈郡公更給以惠養田禄〇
令旨
申禁鬪鷄圍棊賭博及巫覡僧妮等事〇
令旨内外該勘諸司凣勘訟有所論刑僃類以聞罪至死者付下襨議施行罪則杖者便宜行之毋得淹滯〇
秋七月禮部左侍郎豊禄子吳濬年七十乞致事
許之
加陞工部尙書伯爵更給以田禄隨行惠養〇
八月󰀋立正宫鄭氏玉𣖮爲皇后〇
尊親生母范氏玉厚爲皇太后太后雷陽㫧銳人〇
冬十一月命官考制内外各司行過事跡
貶户部尙書川郡公陳登選爲户部左侍郎禮部
尙書陽郡公阮能紹爲禮部左侍郎吏部左侍郎道江子阮宗澧爲禮部右侍郎都御史桂海侯黎仕澈爲刑部左侍郎副都御史麗海子武榮進爲太僕寺卿僉都御史㫧川男鄭時濟爲鴻臚寺卿刑部尙書瑞郡公潘兼全爲户部右侍郎以登選等舊任御史及仕澈等當任御史勘訟逾期而兼全舊任吏部銓除超次故也
先是吏部尙書范公著之子公兼由參議陞任參政朝臣以爲不可相率力爭
王不悅即命公著
與黎斅查刷諸司所行事故並被貶黜〇
立除任品次條例
間有軍功前以授便許職超資再詔功次循品銓除〇
令旨各處承司精擇属内各縣社有孝廉者即以名聞命官閲選隨材授任〇
申明行儀品服噐用各條〇
十二月以申德才爲參督漢郡公〇
加兵部左侍郎潤裔子胡士揚伯爵以其累徃關上候命接使濟事故也〇
以户部右侍郎義嶺子同存澤爲工部左侍郎〇
加提刑監察御史武弼諧爵書澤男刑
科給事中黎仁傑爵朗圭男並以奉差徃安廣公務故特許之〇
以陳進朝爲參督兼郡公〇
令旨自今該勘諸司斷已當理而訟人妄自翻襨者各隨訟理大小照官品髙下論謝錢有差〇
東閣大學士范維質卒
贈工部右侍郎
丙午四年明永曆二十年清康熙五年時莫孽敬宇竊㨿髙平茶毒方民
太原藩将通郡公何仕置率本處兵討之爲賊所獲
報至王命太傅莅郡公鄭棟爲統領少尉豪郡公黎時憲副之鴻臚寺卿㫧川
男鄭時濟吏科給事中杜善正爲督視領諸軍徃進擊
敬宇乃殺通郡公何仕置棄其巢穴遁入山林
於是官軍從火焚毀所居而還〇
二月擢清華參政阮名實爲鴻臚寺卿賞錢一百貫
時有監察御史黎僚原與名實同士望科素所相識
及僚丁父憂回家守制多行悖理不法有訟到衙門名實鞫得其状斷以公義謹啓論糾上
嘉其不私親故特賞擢之〇
夏四月旨傳諸該𬋩將校撫養士卒如有病恙給以藥餌保養
歲以爲常〇
以汪銳爲清華處參政〇
五月清遣范成功馬文壁賫勑諭出南關令拿解海冦楊二楊三黨軰
命東閣學士裴廷員翰林侍書陶公正徃關上接領回京〇
甲午望月有食之〇
令旨該勘各衙門所勘諸訟或當受而不受及訟人越告者論罰有差〇
六月庚戌朔日有食之
大赦天下季税十分之一
民心大悅
令旨許内監各員所養子孫饒䕃限以職品髙下爲差〇
秋八月九日有星隕如雨〇
九月王經
理巡省民風
行至盐户海門盐户社名属瑞英縣存問民間長老攷賜緡錢八十以上人叄緡七十以上人貳緡民情喜悅
又令於海靣排列船艘載度兵馬練習戰陣張耀威武
復行至五漫地方攷賜長老亦如之乃還京〇
以武兼爲山西處參政阮廷正爲京北處參正阮公璧爲海陽處參政陶公正爲奉天府尹〇
十二月許安廣處承政使純禮伯阮偉陞工部右侍郎侯爵致仕伟時年七十有七〇
平調京北處參政廣林伯阮
勢濱爲太原處參政以其考課失實也
丁未五年明永曆蕊十一年清康熙六年春二月會試天下舉人
取中格阮有登等三名〇
三月清遣正使程芳朝副使張易賁奉册來封帝爲安南國王
命東各學士裴廷員吏科給事中杜善正徃迎接回京行欽受禮
其册文曰來王來享要荒昭事大之誠悉士悉臣國家著柔遠之義象賢崇德愛載舊章纘服承先宜加新寵爾安南國嗣子黎日南啓宇辰北歸心圭璧禔躬夙被禮義之
化梯航奉職遠慕聲教之隆傾復納僞印以攄󰠐繳僞勑而效順念爾忠貞世篤久揚繼述於前徽譽命未光爱有編音之下逮
特遣内國史院侍讀學士之從三品俸程芳朝禮部儀制司郎中張易賁封爾爲安南國王奄有属郡撫兹舊邦守職宣猷用永線夫󰅾礪制節謹度期報答於君親欽哉無替朕命〇
夏四月殿試賜阮冠儒等三名同進士出身〇
令旨乂安處南河諸縣社民人有以堅義功祇受勑命止復其身
其子孫與百姓同〇
加兵部尙書芳嶺侯武惟志爵芳郡公户部左侍郎義舍侯裴挺爵義郡公以其奉侍潜邸日久累隨征罰有功故也〇
令旨開例官校正清華乂安官田數另率反寓居人率等條〇
五月以王孫榮良侯鄭栐爲副将都督同知良郡公〇
令旨戒𬋩兵官毋得脧削奇虐兵民〇
命京官分行四鎮閲選民丁取其强健者爲另送歸隊伍以時練習侯僃差行征討〇
遣兵部右侍郎潤裔伯胡士揚東閣學
士裴廷員徃關上候命〇
六月清華處河決水溢渰浸民田〇
秋七月遣正使阮潤副使鄭時濟黎榮等如清歲貢又遣正使阮國櫆阮公璧如清謝恩〇
令旨𬋩兵官不得留房另兵䂓取錢財〇
以署衛事隴郡公范院爲都督僉事以其奉侍潜邸日久有功故也〇
八月有無頼僞徒啸聚於永頼瑞英地方僣號應天
于時瑞英縣縣丞杜文洽與永頼會庵人陶世相等率本部兵擒獲檻送京師斬之
其文洽世相等各加
陞職爵有差〇
九月大舉進征髙平
時髙平地方猶爲莫敬宇阻㨿拒違朝命不臣州民𨺻溺
於是王親提大兵進𤼵諒山道委節制府太尉宜國公鄭根統督諸将進𤼵太原道差太傅莅郡公鄭棟少尉雲郡公鄭榩少尉豪郡公黎時憲少傅奠郡公鄭楃都督同知禄郡公丁文左立郡公黎珠等爲統領督率
以禮部左侍郎陽郡公阮能紹刑部左侍郎桂海侯黎仕澈工部左侍郎延禄伯楊㵆兵部右侍郎潤裔伯胡士
揚鴻臚寺卿海山男阮名實監察御史張論道等爲督視分道並進直抵〇平
敬宇聞大兵至乃與其黨奔入内地鎮安州諸道追趕哨拿俘獲莫氏族属男女與其徒黨及人畜噐械財物不可勝紀先後歸降者益眾
王體好生大德諸投降者特加恩宥脅從者一皆寬赦
又宣布明論安集州民各使復業率遵聲教
一方之民咸蘇徯望焉〇
冬十月丙戌望日有食之〇
都督僉事頴郡公鄭樑卒于軍贈左都督
甲申六年清康熙七年春正月己丑有天棓星出西北方長半丈形如彗星〇
是年旱〇
二月王大捷凱還留都督同知禄郡公丁文左鎮守七泉地方以鴻臚寺卿阮名實爲督同
至京告廟奏捷
凣莫氏渠魁寘之國法其餘悉皆放赦
四月帝以王復國讐有大功乃尊封爲大元帥掌國政尙師太父德功仁威明聖西王
其冊文曰朕惟皇天生賢聖之才所以福國人君設尊貴之禮用以答勳
誕協明徵載鏤華冊󱘢惟大元帥
掌國政尙師西王英䧺盖世忠厚傅家
昔成祖纘世祖鴻基尊立先君賛成恢復之功平定之績
兹勳王率誼王大業來輔冲人頼多匡扶之力造就之仁政圖而朝重社安威加而内平外讋
親提三軍進討髙平之莫孽巢穴掃空歸恢一統混洞先王之舊疆版章盡復
諒盛德大功之素著信異數殊禮之當加
特遣特進金紫榮禄大夫陪從工部尙書芳桂侯黎斅捧賫金冊普尊大元帥掌國政尙師太父德功仁威明聖
西王
王以其光受鴻名命永膺於𮌐祐莫安鰲世丕顯於治平
王家延有道之長皇圖衍無疆之󰆑
欽哉〇
令各處諸社村民如有重例者各備以聞付監督平例官查實量减分與本縣各社共受以均賦役〇
六月以都督同知禄郡公丁文左爲左都督都督命事纘郡公鄭𣛧提督燕郡公鄭柳竝爲都督同知
兵部左侍郎延禄伯楊㵆爲史部左侍郎立郡公黎珠爲都督僉事枚世康爲參督弘郡公提督芳岩󰞌陶光廣
參賛楊林侯劉世賡竝陞郡公爵
太原道監察御史枚林子張論道爲東各校書僉太監才兼侯鄧仕榮爲太監竝以從征髙平俘獲賊黨有功故也〇
秋七月都督命事通郡公鄭樭卒
贈右都督〇
山南處參政范公兼罷以督押堤路假作且緩期故也〇
八月禮部左侍郎楊郡公阮能紹卒
能紹爲人質直居官清白南河之役參賛軍務有功
至是卒贈禮部尙書賜諡忠肅
能紹清池弘烈人〇
削阮德忠官爵德忠桂陽桂塢人
少保豪郡公阮德業之子嘗從征伐果敢善戰累官至都督同知爵瑞郡公
王以次女鄭氏玉檉嫁之
但性殘忍特功驕横第宅僣侈又父子潜貯噐械私𤼵與民隂圖不軌
事覺付下廷議反形已具
王念其有戰功止削奪官爵免死而誅其子阮德兼等三人〇
九月甲辰日上一抱一背現于兑方亢宿度〇
許國子監司業綏禄伯阮光岳陞翰林院侍讀致仕〇
冬十二月參從吏部尙書兼東閣大學士少保燕郡公范公著年
老乞謝事
上慰論𮌐留
公著懇請益力
上許之加陞國老太保參預朝政致仕〇
許户科事中󰆑堂男阮公弼陞吏科都給事中職子爵致仕
己酉七年清康熙八年春正月清遣内秘書院侍讀李僊跟兵部郎中楊兆傑賫旨論來使我以髙平四川退還莫氏
時廷臣與清使辨解徃返數四清使堅執不聽
上以事大惟共時命姑且從之〇
十四日文祖誼王太妃陳氏薨
時清使李楊等遣前路李唐胤趙光朂魏象賢等僃儀致祭
二月使臣阮國櫆阮公璧黎榮等還國
舊制歲貢三年一徃餽送煩數
明朝萬曆年間已準例六年两貢並進
至是欲如明故事乃修本遣國櫆等如清一體奏請
清帝許之
是後遵爲常例〇
夏四月朔日食既〇
是年旱〇
五月太僕寺卿麗海子武榮進卒
時榮進奉命督鎮髙平會清朝遣使宣旨以髙平四州退還莫氏乃還京回到中途病卒
贈兵部右侍郎伯爵差官慰祭〇
六月以武惟志爲禮部尙書陳登選爲兵
部尙書黎斅爲刑部尙書並加參從宰相〇
以裴挺爲工部尙書同存澤爲都御史阮宗澧爲户部左侍郎潘兼全爲刑部左侍郎鄧公瓆爲吏部右侍郎阮荗材爲户部右侍郎阮名實爲副都御史吳珪爲僉都御史〇
論奉使功以阮國櫆爲禮部左侍郎玉池子阮公璧爲刑部右侍郎嘉昌男又以阮潤鄭時濟卒于清追贈阮潤爲工部尙書伯爵鄭時濟工部左侍郎子爵仍給民田祀事〇
以黎珠爲都督同知馮恩義
爲參督並以其護送文祖誼王太妃䘮事襄成故也〇
秋七月都督同知萊郡公鄭栢卒
贈左都督〇
八月以胡士揚爲吏部右侍郎〇
九月以爵郡公黎庭堅爲提督
時庭堅留守山南治事廉平盗息民安故特擢陞二次
庭堅安定沛寨人〇
旨傳凣徵收季税及奉買供用貨財物得要索外例與抑買賤價以悅民情〇
初宣光安北營嘉國公武文密於恢復之日率兵從義累有功勞先朝仍鎮宣光地方許以世守傳襲其子太
傅仁郡公武公紀孫太保和郡公武德恭並能繼承先志恪修臣職
至曾孫少傅宗郡公武公㥁特其山川險遠隂蓄不臣之心僣稱王爵僞立朝班又結黨于莫孽屡有交書徃復事跡顯露
上以勳臣之後含容未忍問罪
至是公㥁因與手下麻福長不平内懷疑惧赴京自訴
行至東蘭巡夜爲人所殺
事聞上以公㥁雖失臣節然念彼祖父有大勳勞義不可絶乃立其子武公俊爲後許爲都督僉事賜爵寬郡公領給民
禄使之承祀
其諸子女悉加慰撫又以麻福長不忠所事乃監于獄中〇
冬十月議行善政革弊習令凣十八條其一前代帝王及各神祠舊有皂隸付禮部查實論行
其二廟祠祭禮許府縣官依例遵行二司吏不得干預
其三徃年不合格生徒及士人補另已歸農者並許應試
其四辨舍吏之廉平貪冗以爲賞罰
其五别諸吏之勒幹狡𤟕以僃陞汰
其六諸贖罰錢未收得者一皆饒赦
其七留監囚人許饑渴者隨時給
養其入輕重諸刑並付刑部襨議
其九擇良家子弟爲社長俾訓化社民曉知禮義
其十諸渡津處隨水淺深取濟功錢不得過索
其十一凣迯罪者許鎮守拿捉
其十二刷訟事例許前次勘官詳註事跡侯後次官刷行
其下六條皆申明勘訟之事領布天下遠近無不喜悅〇
平補四鎮季税例成
初國家恢復伊始賦税因循徃舊輕重未均
乃者王命官分行天下照隨民産厚薄田壤肥饒平補季税例額有差
至是乃成
即具着令例攷許官民各守其一俾得遵㨿遂爲經常之制〇
禁勸農河堤索取民錢
時任是職者不思循省勸課惟務索民賀禮故嚴禁之
十一月封王孫鄭椽爲副将謙郡公〇
賜參政黎得全子爵參督洮郡公范𣆭爲提督署衛事匡武侯范錄爲參督以得全奉差督視乂安日䂓科差拨捉得逆賊張福裡而𣆭錄亦預差行捕拿有功故也〇
以阮名實爲兵部右侍郎〇
閏十二月賜胡士揚侯爵裴廷員杜善政等男爵以候命
迎接使臣有功故也〇
旨傳歲季刷訟事例遞年十月御史󰉟送下該道輔送内外各衙門僃類所勘諸訟並詳註事由納在後次官俟刷󰍶以次輔納在御史󰉟御史󰉟亦類本衙門所勘諸訟及具類前次簿輔納待旨論行以僃黜陟
庚戌八年清康熙九年春三月火星入南斗〇
月入南斗色赤〇
金星入太微〇
命山南參政碧江子黎得全刑科都給事中陳春榜等賫論文徃諭順廣阮氏
于時得全等奉命至布政日麗海門
使行人先𮞏䦕文通報
又以言詞徃復數四阮氏拒命不納
得全等遂回京〇
夏四月貶山南處憲察使黎𦤶平為海陽道監察御史以督押堤路科事未明故貶〇
命禮部左侍郎阮國櫆吏部右侍郎鄧公瓆等陪侍經筵〇
五月不雨人多疫癘
上精心密禱仰祈天貺〇
旨傳凣奏給官田止許耕種本貫十畝其餘照收税錢不得濫耕〇
六月以提督普郡公鄭檱爲都督僉事左校點禎祥侯黎時宲爲參督檱陶光饒之子奉賜姓鄭
時宲黎時憲之子〇
貶山西參政武兼爲户科給事中以僃類堤路緩期故也〇
命少尉豪郡公黎時憲爲統率吏部右侍郎潤裔侯胡士揚爲督視将兵經畧宣光地方
時宣光麻福長之子惠挺麻福蘭及其弟趁勝麻福淀聚眾刼掠方民騷擾上乃命時憲與參督詠郡公阮德霑等分道徃擊擒獲福蘭斬之福淀北奔入内地
時憲等乃安集州民而回〇
秋七月以陳興學爲參督朝潤侯陳興讓爲署衛事朝憲侯以其能糾率
鄕兵襲擊賊黨再隨軍討賊故論堅義功乃許之〇
贈工部尙書派郡公阮道安爲少保追念其奉侍王潜邸講學故贈之道安慈廉福演人〇
九月鄕試各處士人〇
旨傳分補鄕試塲供頓事例凣某縣有應除某社民許二司照本處各縣平補共受以均力役〇
冬十一月會試天下貢士取合格陳世榮等三十一名〇
旨傳禁通同外國盗賣銃口〇
立賞告捕强盗令今後如有捉得强道并探得道刼殺人者重者賞以官職輕
者賞以銀錢或饒官役
其寓藏停止以盗刼罪之或罪人在迯知情容養者按律論行〇
十二月以署衛事舒泰侯阮仕健爲參督工科都給事中黎公朝爲禮科都給事中以其奉差開例爲民所保故也
辛亥九年清康熙十年春正月殿試
賜劉名公進士及第第一名韶仕琳進士及第第三名黎有名武廷臨進士出身黎䧺稱等二十七名並同進士出身〇
二月命官閲選四鎮另兵補入隊伍
時
加教習以後年大舉〇
夏四月兵部尙書頴郡公阮悌致仕
加陞少保
悌時七十八〇
秋七月命朝臣各舉所知凣有學行政術堪爲守令者二品舉四人三品至五品舉三人六品至八品舉二人各以名聞付吏部銓除任職
舉得其人者議加奬賞如見或負所薦肆爲貪墨許先陳言免其連坐
若隱不以聞罪亦如之〇
八月己酉朔日有食之〇
清朝平西親王欽旨委開化鎮標遊擊曹知府劉解送迯罪人麻福淀
并伊家人就交界
乃差官領回與麻福長並誅之〇
九月命兵部左侍郎黎仕澈吏部右侍郎鄧公瓆等考課内外各衙門
時同存澤獨任都御史勘訟多有逾期以是罷職〇
冬十月十五日帝崩
羣臣上尊號曰豁達睿聰剛毅中正温柔和樂欽明文思允恭克讓穆皇帝廟號玄宗〇
十一月十三日奉玄宗穆皇帝梓宫回塟于宲盛陵立乾龍殿奉事之從皇太后鄕也〇
初神宗崩皇次子惟檜時方二歲王與正妃鄭氏
玉瓏養之府忠涵養薰陶成就德性
至是玄宗崩無嗣王乃旨諭節制府及大臣文武百官曰我聞天下者皇朝聖祖神宗之天下
󰟸遭國運中衰𦤶使莫姦上僣時我先祖考奮起義旅推尊夾輔列聖皇帝掃除莫氏收復京城開拓封疆尊安國勢好通北國王爵普封
兹我承祖宗功德之傳任社稷生民之寄篤忠貞大節照精白一心纘修先緒保安皇家
當神宗淵皇帝在御則協恭同寅懋勉政事夙夜謀慮興致太平
迨神宗淵皇帝陟方則亨屯濟蹇左扶右持明言用保弘濟艱難尊立大行皇帝於幼冲嗣位之初薰陶聖德就将敬學聲名洋溢外方信義有孚上國寵以王章榮以金印居位垂有十年時和年豊民康物阜號令典刑煥然可述
加以内平四海外讋百蠻
其土地之廣人民之眾親於昔時大有逕庭矣
詎意本年十月十五日大行皇帝上賓嗣承猶乏第念神噐至重惟先君之子有賢德者足以克堪
今皇弟黎維襘乃先
帝神宗淵皇帝之次子適值先帝於倦勤之日甫初二歲奉囑託阿保鞠育于府中蒙養匡救教導誘掖正言正道日使聞行兹年十有一德年俱長賢孝夙聞可承大統應尊立即皇帝位以副天下臣民之望
節制府暨大臣文武百官等當體我至意同心修輔夙夜祗勤各盡當爲以成致治之功以躋悠久之盛保永世惟帝惟王之業朂哉〇
是月十九日丙寅王親率節制府暨大臣文武百官尊立皇弟維襘即皇帝位
以明年爲陽德元年
大赦〇
尊王正妃鄭氏玉瓏爲國太母
嘉宗羙皇帝諱維襘神宗次子也初神宗崩帝甫二歲王命正妃鄭氏玉瓏養于宫中玄宗崩無嗣遂登大寶在位四年崩壽十五歲塟福安陵
帝體貌英偉天性寬和有君之德惜夫享國於久未見其有爲也壬子陽德元年清康熙十一年春正月仍給開國功臣黎來祭田孫姪世守祀事〇
三月以楊㵆爲御史󰉟都御史阮宗澧爲吏部左侍郎阮荗材爲副都御史棃得全爲僉都御史〇
夏四
月王以廣南阮福頻久違朝命負固不服告祭于天地神祗聲罪致討〇
命副都将太傅莅郡公鄭棟爲統領預徃乂安屯鎮協與統率少尉當郡公陶光饒䂓料布置控制邊方〇
以范質爲大理寺卿〇
五月鎮守乂安處兼鎮布政州統率官左匡軍營副将少尉當郡公陶光饒卒
光饒奉侍王潜邸日久累期討賊安内靖外多有勳勞在鎮凣十八年令行禁止盗賊屏息邊陲晏然年七十一卒于鎮
贈太宰賜諡純謹褒
封爲福神立祠享祀
光饒青威泉甘人〇
六月王親扶皇上御駕親征
委節制太尉宜國公鄭根總提大兵直進廣南順化地方
時御駕南征寬郡公武公俊在京遁歸宣光攻刼州民
留守京城少傅殿郡公鄭楃差兵追殺之盡獲其黨而還〇
副将少尉羙郡公鄭桓卒
贈太保〇
工部尙書少保錦郡公致仕阮厚眷卒年九十五
加贈户部尙書賜諡文斗
厚眷至灵樂山人〇
秋閏八月大軍進到布政州差諸将分道進討
節制太尉宣國
公鄭根親率大兵渡河放曉諭于順化廣南二處民人曰伐罪救民乃王者興師之義
爾之二處人民本是皇朝聖祖神宗之土地人民非阮氏開拓之所有
仰荷先聖王念及莩葭之親奏知先皇帝准許端國公鎮守二處供納貢税以資國用指誓天地期以始終盡節爲臣
于時光聖王志厲恢復皇家勦除僞莫端國公居在外鎮曾無汗馬守功及天下大定始赴京拜賀
先聖王量廣含弘不叙勳勞止以親義仍具本加
以職爵寵禄優厚位冠廷臣
不意違皆約盟隂圖反側於庚子年誘使姦臣作亂私自迯回有乖臣節正當裁之以法
先聖王憐愛曲容宥其過失
况差官賫捧勑書曉誘事理而焚毀使舘圖奪勑書隂辱使命
其不軌之心以萌於此
自後循習畧不必言
上年差官賫諭曉以君臣大義示以禍福两端欲彼革心歸命以免
爾民兵戈之苦共享太平之福
詎料彼孽不能覺悟更驕慢辭説拒遏欽命行人
其叛逆不敬之罪孰
甚於此
夫土乃王土民乃王民彼之竊據此土者不知是何名󰉍而深溝髙壘以逆命厚賦重斂以虐民脇爾以執㦸執戈何有乎班聯職秩致爾失學書學禮何有乎科目功名迹其所爲旣負固作逆又拒我朝廷再茶毒我方民彼之罪惡如此容可置而不問乎民之倒懸如此容何恬而不救乎事非得已兵征言興
兹我恭奉大元帥統國政尙師太父德功仁威明聖西王翊扶皇上飭駕親征專委我以總提大兵號令諸
将分道進討期以萬全取勝盡殄逆徒而後以
爾二處人等倘能倍暗向明歸人避虐或倒前戈以投降或詣軍門而出首名目則赦過賞功小民則輕徭薄賦倘或别處人民畏罪而逃有爲賊所誘竄居于此如見大兵進至先來歸命亦得赦過録用若執迷不悟則火炎崑崗玉石俱焚
到此時節爾等将安迯乎
特諭〇
冬十一月統率黎時憲督本道官兵直進賊外壘差所属僉掌侯梁登光禎祥侯武俊材承夜奪戰賊
徒于多吝處燒毀賊寨斬得賊馘收得賊旗幟噐械調詣軍門獻納〇
以梁登光爲參督武俊材爲提督賞其能先登破賊也〇
副将都督同知衛郡公鄭梐卒
贈少保〇
十二月王以順化地濕又値降冬寒凍士卒難久留遂奏知于帝還師
凣俘獲賊人男女老少皆給錢米𤼵回〇
命副将少尉豪郡公黎時憲鎮守乂安處兼鎮布政州陪從兵部左侍郎桂海侯黎仕澈爲督視陪從兵部右侍郎海山男阮名實爲副督視
追贈南征陣亡将士職爵田禄有差
癸丑二年清康熙十二年春正月車駕至京師
命阮廷正裴廷員黎公朝等徃闕上候命〇
三月遣正使阮荗材胡士揚副使陶公正武公道武惟諧等二部如清歲貢附告哀事〇
賜參督膠璿侯陶登用郡公爵〇
以潘兼全爲史部左侍郎阮國櫆爲户部左侍郎范質爲副都御史申全爲史部右侍郎黎榮爲户部右侍郎阮廷
控御邊陲保安方民〇
正爲禮部右侍郎武良爲刑部右侍郎裴廷員爲工部右侍郎〇
以同存澤爲兵部左侍郎
先是存澤任御史󰉟勘訟逾期罷職至是復用之〇
秋七月起復參從史部尙書兼東閣大學士國老參預朝政太保燕郡公致仕范公著入朝掌六部事參賛機務〇
令文官入王府内閣議事奉侍内閣自是始〇
九月陶光輝有罪伏誅
光輝乃光饒之子籍父功隂蒙加職爵權禄配以郡主而乃驕弄自恣多行悖逆不道又隂營
居禁地
有訴告事𤼵付廷臣議盡得情状論梟首以正條律
王念彼父多有功勞於國降賜絞死併誅其黨兼禄侯鄭楏〇
鄕試各處士人
是時清華處參政武求誨多受銀錢寄托士人爲肆塲奉天府尹吳策論應務試塲潜将文書入塲私使家〇大寫試卷混送入考取中䂓取錢財
事覺並加徒刑
山西處參政黎志道私考士人失實又於塲中以無中卷標名中榜及多寄托士人爲肆塲論罷職
其各府縣校僃類士人
得實者奬賞失實者貶罰各有差〇
冬十一月會試天下貢士
取合格阮公望等五名
及殿試賜裴光運等並同進士出身〇
十二月考天下士望
取阮洐等三十名除内外任名職〇
罷參從宰相刑部尙書芳桂侯黎斅東閣校書梅林子張論道等職爵
貶吏部左侍郎瑞郡公潘兼全爲太常寺卿侯爵兵部左侍郎桂海侯黎仕澈爲諒山處憲察使職伯爵以其便許勑旨并憑批各衙門吏應務間有多少故也〇
以阮國
櫆爲吏部左侍郎阮曰庶爲吏科都給事中〇
參從宰相兵部尙書川郡公陳登選卒
登選爲人沉毅端正學識該搏南征之舉參賛軍務籌畫有功
至是卒贈户部尙書少保賜謚雅量
登選安勇黄梅人
陪從兵部尙書少保頴郡公致仕阮悌卒
贈户部尙書少傅
賜謚惠󰔄
悌玉山禾塲人甲寅三年十月以後改德元元年清康熙十三年春二月令旨訓戒各職司
大畧以爲宰相之職在乎進賢退不肖當量才授官度德定立使卿大夫各當其任不
得以私心自用
吏部之職在乎權衡人物當察言行觀噐識可爲京官者除京官堪爲守令者銓守令不可徇私取舍
刑部襨視之官如見重囚付下襨議合公同審讞務以得情爲本不得󰏲滯逾期
御史耳目之任所以振紀綱而警風采
凣宰執有過将臣有失百司違法時政有闕並許糾劾陳言
提刑監察御史職專諍論審讞案問糾劾察録照刷等事
監察御史彈劾之責如見時政有闕百官有過當陳言糾劾
吏科繳
駁之任如見吏部銓序非才則論駁封還
刑部亦繳駁之任如見刑部審讞不公亦論駁封還
提領職掌整理畿内橋梁道路開渠决水救火防姦
府尹彈壓之官如見權貴勢家不等員人驕從游俠弗遵法制許得彈糾懲治
鎮守留守職專擒制盗刼防禦姦非當保安方民不得擅置非例職名肆爲民擾
憲司職掌如見本處災異水旱一體陳言
承司府縣肆行違法鎮守留守不禁姦非並許彈劾糾奏又巡行属内兼訪
疾苦查勘權勢脅捉諸訟
承司膺方面之重寄如見所属官司政治均平應保舉有不如法者糾舉
郡守民之師帥如見属内縣官有政績稱職者保舉不稱職者糾舉
縣令親民之官當存心撫字勸課農桑興便除害留意敎化使仁讓風行告訐俗易其義婦孝子亦當輔達旌表以厚風俗
凣内外各衙門官如見本吏某人奉公守法廉勤練達年月積累無有過犯者保舉之某人恣行貪冗志在䂓財怠慢廢事有過犯者
即糾𮞏斥去〇
三月以王嫡孫副将鄭栐爲左都督〇
夏五月初九日陪從吏部左侍郎蓮池子阮國櫆卒
國櫆爲人慷慨敢言
訃聞上深爲哀悼贈兵部尙書池郡公賜謚剛忠
國櫆青池月盎人〇
以黎斅爲兵部左侍郎潘兼全爲刑部左侍郎黎仕澈爲工部左侍郎
先是斅等綠事既罷貶
至是復用之〇
六月六日太白畫見與日爭光〇
賜碩忠侯黎時海郡公爵〇
秋七月十八日帝以王世子節制太尉宜國公鄭根功望隆
重晉封爲元帥典國政定南王
其󰀋文曰皇天生賢聖之才所以壽至治人君優尊貴之禮所以表殊勳亶協榖辰載敭華󰀋
特進開府欽差節制各處水部諸營兼總政柄太尉宜國公鄭根英䧺盖世氣象過人
昔先君恢復舊疆多頼前王經綸屯亨之力暨朕躬光膺景命全資師父造就󰌩養之功保國永奠鴻圖傳家深貽燕翼睠
惟王嗣克暢皇猷任征伐則南鋤阮孽北掃莫徒功特髙宇宙總政柄則内安中國外服遠
裔德彌暎乾坤
望久孚四海之心位當冠百僚之首
特遣特進金紫榮祿大夫參從吏部尙書兼東閣大學士國老參預朝政掌六部事太保燕郡公范公著捧賫金󰀋玉章普封元帥典國政定南王榮如圭瓚用啓宇田尙其受命承休乘彛慎位政詳典章法度悋守成䂓德得位禄壽名誕膺申眷賛皇家緒綿於有永衍王室業保於無疆
王其欽哉〇
旨准目今王府領布命令曰令諭臣民進啓者曰謹啓聞
副王府布令
曰令旨進啓者曰謹啓〇
八月王諭定南王曰王者創業垂統必貽厥嘉猷世嫡繼體守成當遵其善法
兹我承家丕緒攬國大權修王業紹先王積累之基興起治功討安天下賛聖皇承列聖繼傳之統謐寧海宇磐奠國家泰山安保鴻圖豊󱘬謀深燕翼
於庚子年已奉加開府位委總政
機乃能志愛君親明習機務典司庶政令簡肅中外悅徒經營四方威震耀藩侯賓服
功寔多社稷寄堪任生民
我仍奏知皇上欽遵
勑旨
晉封王爵授以統裁國家庶務内統百官外均四海
位至隆至重謀是訓是行
今其知業保以成幾圖不忽防非室󱘥正心脩身一言一行祖宗之懿德
是遵一政一令祖宗之成䂓是述
日與親勳大臣文武百官協同心德共求治理區處世務以興太平
官人則量才能課功狀使官皆稱其職求賢則察言行試政事使賢咸登于朝任
将則御以恩威使将咸樂爲用愛民則省其征役使民皆遂有生
爵賞刑罰之權公
操信必禮樂教化之本加務詳明
如是則政事得以脩紀綱得以振文德洽而武功成中國安而外夷服
䂓模混一宗社久長以衍意萬年惟王之業尙其敬之以副我委任傳授之意
兹論
帝尊封親生母黎氏玉環爲昭儀〇
冬十月改元德元
大赦〇
旨准推恩武班陞次
太傅溪郡公鄭杖秉郡公鄭󱘦莅郡公鄭棟等並爲太宰少尉廉郡公鄭榩豪郡公黎時憲等並爲太傅少尉安郡公鄭橏兼郡公鄭樹少傅奠郡公
鄭楃等並爲太保恩郡公鄭棉爲少尉左都督副将良郡公鄭栐爲少傅濯郡公鄭槏禄郡公丁文左等並爲少保詠郡公譚景堅纘郡公鄭𣛧燕郡公鄭柳等並爲右都督副将派澤侯鄭榆爲都督同知郡公爵副将謙郡公鄭椽爲都督僉事
其餘各陞職爵有差〇
廢潘兼全爲庶人送歸清華鎮居住以其累行事犯故也
又以黎斅黎仕澈等黨與兼全貶
斅爲興化處參政仕澈爲太原處憲察使〇
十二月吏部右侍郎
申全等除内外任各職一千二百三十九員名〇
貶乂安處參政梁實爲東閣校書以其抑取士人銀錢故也
乙卯德元二年清康熙十四年春三月使臣阮荗材胡士揚等回國〇
夏四月三日帝崩
群臣上尊號曰寬明敏達英果徽柔克仁篤義羙皇帝廟號嘉宗〇
論奉使功以阮荗材爲刑部尙書子爵胡士揚爲工部尙書郡公爵陶公正爲刑部右侍郎武公道爲工部右侍郎並男爵武惟
諧爲東閣大學士子爵〇
六月奉嘉宗羙皇帝梓宫回塟于福安陵立天寧殿奉事從生母昭儀故鄕也
是時王與正妃親行拜哭禮極其哀慟
定南王亦親送至江津行禮曲盡哀敬
文武臣僚見者流涕〇
十二日皇弟維祫即皇帝位
初神宗臨崩嘱與王曰宮人鄭氏玉󱘬懷妊方四月間未卜男女尙頼王其保護之
及生而體貌奇偉年九歲王育之于府中
至是王親扶登殿即皇帝位改元以明年正月爲永治元年
大
赦〇
定六部職掌事例
吏部掌官爵封賜銓選考課黜陟之政填充補給之事
户部掌土地人民倉厙錢糧調𤼵之政禄食貢賦盐鐵之事
禮部掌禮儀祠祭󰆑宴學校科舉之政衣冠印符章表貢使朝覲之節兼總司天醫卜及僧道教坊同文雅樂之属
兵部掌兵戒禁衛車馬儀仗噐械之政邊夷鎮戎驛庯險要緊急之事
刑部掌律令刑法按襨獄訟之政治五刑之罪
工部掌城池橋梁道路土木工匠之政繕修營造之
事山林園苑川澤之禁〇
秋七月以武惟志爲户部尙書阮荗材爲兵部尙書申全為御史󰉟都御史鄧公瓆爲吏部左侍郎黎榮爲户部左侍郎阮公璧爲禮部左侍郎同存澤爲工部左侍郎阮名實爲吏部右侍郎武惟諧爲兵部右侍郎裴廷員爲刑部右侍郎〇
九月鎮守乂安處兼鎮布政州統率官左中軍營副将太尉豪郡公黎時憲卒
時憲爲人智畧勇敢有機變才治軍號令嚴肃每出征伐數立奇功年六十有
六卒
于鎮贈太宰賜謚嚴智褒封爲福神立祠祭祀
時憲雷陽福豪人〇
命右都督燕郡公鄭柳鎮守乂安處兼鎮布政州〇
命阮公璧陶公正入侍經筵〇
貶僉都御史杜善政爲户科都給事中以其勘訟失當故也〇
冬十月吏部尙書兼東閣大學士國老參預朝政掌六部事太保燕郡公范公著卒
公著爲人深沉簡重行有操術輔王於潜邸日籌畫居多當國日久法度屢有建明年七十有六卒
贈太宰賜謚忠勤
公著唐豪遼川人
十一月鄕試各處士人〇
十二月旱〇
以范質爲刑部左侍郎武惟諧爲御史󰉟副都御史阮曰庶爲僉都御史韶仕琳爲吏科都給事中
大越史記本紀續編卷之十九終
